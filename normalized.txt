                {Πλάτων τοῖς Δίωνος οἰκείοις τε καί ἑταίροις 
                                  εὖ πράττειν.} 
                Ἐπεστείλατέ μοι νομίζειν δεῖν τήν διάνοιαν ὑμῶν εἶναι τήν 
323.d.10      αὐτήν ἣν εἶχεν καί Δίων, καί δή καί κοινωνεῖν διεκελεύεσθέ 
324.a.1       μοι, καθ' ὅσον οἷός τέ εἰμι ἔργῳ καί λόγῳ. ἐγώ δέ, εἰ μέν 
              δόξαν καί ἐπιθυμίαν τήν αὐτήν ἔχετε ἐκείνῳ, σύμφημι κοινω-
              νήσειν, εἰ δέ μή, βουλεύσεσθαι πολλάκις. τίς δ' ἦν ἡ 
              ἐκείνου διάνοια καί ἐπιθυμία, σχεδόν οὐκ εἰκάζων ἀλλ' ὡς 
324.a.5       εἰδώς σαφῶς εἴποιμ' ἄν. ὅτε γάρ κατ' ἀρχάς εἰς Συρακούσας 
              ἐγώ ἀφικόμην, σχεδόν ἔτη τετταράκοντα γεγονώς, Δίων εἶχε 
              τήν ἡλικίαν ἣν τά νῦν Ἱππαρῖνος γέγονεν, καί ἣν ἔσχεν 
324.b.1       τότε δόξαν, ταύτην καί διετέλεσεν ἔχων, Συρακοσίους οἴεσθαι 
              δεῖν ἐλευθέρους εἶναι, κατά νόμους τούς ἀρίστους οἰκοῦντας· 
              ὥστε οὐδέν θαυμαστόν εἴ τις θεῶν καί τοῦτον εἰς τήν αὐτήν 
              δόξαν περί πολιτείας ἐκείνῳ γενέσθαι σύμφρονα ποιήσειεν. 
324.b.5       τίς δ' ἦν ὁ τρόπος τῆς γενέσεως αὐτῆς, οὐκ ἀπάξιον ἀκοῦσαι 
              νέῳ καί μή νέῳ, πειράσομαι δέ ἐξ ἀρχῆς αὐτήν ἐγώ πρός ὑμᾶς 
              διεξελθεῖν· ἔχει γάρ καιρόν τά νῦν. 
                Νέος ἐγώ ποτε ὢν πολλοῖς δή ταὐτόν ἔπαθον· ᾠήθην, εἰ 
              θᾶττον ἐμαυτοῦ γενοίμην κύριος, ἐπί τά κοινά τῆς πόλεως 
324.c.1       εὐθύς ἰέναι. καί μοι τύχαι τινές τῶν τῆς πόλεως πραγμάτων 
              τοιαίδε παρέπεσον. ὑπό πολλῶν γάρ τῆς τότε πολιτείας    
              λοιδορουμένης μεταβολή γίγνεται, καί τῆς μεταβολῆς εἷς καί 
              πεντήκοντά τινες ἄνδρες προύστησαν ἄρχοντες, ἕνδεκα μέν ἐν 
324.c.5       ἄστει, δέκα δ' ἐν Πειραεῖ -- περί τε ἀγοράν ἑκάτεροι τούτων 
              ὅσα τ' ἐν τοῖς ἄστεσι διοικεῖν ἔδει -- τριάκοντα δέ πάντων 
324.d.1       ἄρχοντες κατέστησαν αὐτοκράτορες. τούτων δή τινες οἰκεῖοί 
              τε ὄντες καί γνώριμοι ἐτύγχανον ἐμοί, καί δή καί παρεκάλουν 
              εὐθύς ὡς ἐπί προσήκοντα πράγματά με. καί ἐγώ θαυμαστόν 
              οὐδέν ἔπαθον ὑπό νεότητος· ᾠήθην γάρ αὐτούς ἔκ τινος ἀδίκου 
324.d.5       βίου ἐπί δίκαιον τρόπον ἄγοντας διοικήσειν δή τήν πόλιν, 
              ὥστε αὐτοῖς σφόδρα προσεῖχον τόν νοῦν, τί πράξοιεν. καί 
              ὁρῶν δήπου τούς ἄνδρας ἐν χρόνῳ ὀλίγῳ χρυσόν ἀποδεί-
              ξαντας τήν ἔμπροσθεν πολιτείαν -- τά τε ἄλλα καί φίλον 
324.e.1       ἄνδρα ἐμοί πρεσβύτερον Σωκράτη, ὃν ἐγώ σχεδόν οὐκ ἂν 
              αἰσχυνοίμην εἰπών δικαιότατον εἶναι τῶν τότε, ἐπί τινα τῶν 
              πολιτῶν μεθ' ἑτέρων ἔπεμπον, βίᾳ ἄξοντα ὡς ἀποθανούμενον, 
325.a.1       ἵνα δή μετέχοι τῶν πραγμάτων αὐτοῖς, εἴτε βούλοιτο εἴτε 
              μή· ὁ δ' οὐκ ἐπείθετο, πᾶν δέ παρεκινδύνευσεν παθεῖν πρίν 
              ἀνοσίων αὐτοῖς ἔργων γενέσθαι κοινωνός -- ἃ δή πάντα 
              καθορῶν καί εἴ τιν' ἄλλα τοιαῦτα οὐ σμικρά, ἐδυσχέρανά τε 
325.a.5       καί ἐμαυτόν ἐπανήγαγον ἀπό τῶν τότε κακῶν. χρόνῳ δέ οὐ 
              πολλῷ μετέπεσε τά τῶν τριάκοντά τε καί πᾶσα ἡ τότε 
              πολιτεία· πάλιν δέ βραδύτερον μέν, εἷλκεν δέ με ὅμως ἡ 
325.b.1       περί τό πράττειν τά κοινά καί πολιτικά ἐπιθυμία. ἦν οὖν 
              καί ἐν ἐκείνοις ἅτε τεταραγμένοις πολλά γιγνόμενα ἅ τις ἂν 
              δυσχεράνειεν, καί οὐδέν τι θαυμαστόν ἦν τιμωρίας ἐχθρῶν 
              γίγνεσθαί τινών τισιν μείζους ἐν μεταβολαῖς· καίτοι πολλῇ 
325.b.5       γε ἐχρήσαντο οἱ τότε κατελθόντες ἐπιεικείᾳ. κατά δέ τινα 
              τύχην αὖ τόν ἑταῖρον ἡμῶν Σωκράτη τοῦτον δυναστεύοντές    
              τινες εἰσάγουσιν εἰς δικαστήριον, ἀνοσιωτάτην αἰτίαν ἐπι-
325.c.1       βαλόντες καί πάντων ἥκιστα Σωκράτει προσήκουσαν· ὡς ἀσεβῆ 
              γάρ οἱ μέν εἰσήγαγον, οἱ δέ κατεψηφίσαντο καί ἀπέκτειναν 
              τόν τότε τῆς ἀνοσίου ἀγωγῆς οὐκ ἐθελήσαντα μετασχεῖν περί 
              ἕνα τῶν τότε φευγόντων φίλων, ὅτε φεύγοντες ἐδυστύχουν 
325.c.5       αὐτοί. σκοποῦντι δή μοι ταῦτά τε καί τούς ἀνθρώπους τούς 
              πράττοντας τά πολιτικά, καί τούς νόμους γε καί ἔθη, ὅσῳ 
              μᾶλλον διεσκόπουν ἡλικίας τε εἰς τό πρόσθε προύβαινον, 
              τοσούτῳ χαλεπώτερον ἐφαίνετο ὀρθῶς εἶναί μοι τά πολιτικά 
325.d.1       διοικεῖν· οὔτε γάρ ἄνευ φίλων ἀνδρῶν καί ἑταίρων πιστῶν 
              οἷόν τ' εἶναι πράττειν -- οὓς οὔθ' ὑπάρχοντας ἦν εὑρεῖν εὐπετές, 
              οὐ γάρ ἔτι ἐν τοῖς τῶν πατέρων ἤθεσιν καί ἐπιτηδεύμασιν 
              ἡ πόλις ἡμῶν διῳκεῖτο, καινούς τε ἄλλους ἀδύνατον ἦν 
325.d.5       κτᾶσθαι μετά τινος ῥᾳστώνης -- τά τε τῶν νόμων γράμματα 
              καί ἔθη διεφθείρετο καί ἐπεδίδου θαυμαστόν ὅσον, ὥστε με, 
325.e.1       τό πρῶτον πολλῆς μεστόν ὄντα ὁρμῆς ἐπί τό πράττειν τά 
              κοινά, βλέποντα εἰς ταῦτα καί φερόμενα ὁρῶντα πάντῃ 
              πάντως, τελευτῶντα ἰλιγγιᾶν, καί τοῦ μέν σκοπεῖν μή ἀπο-
              στῆναι μή ποτε ἄμεινον ἂν γίγνοιτο περί τε αὐτά ταῦτα καί 
326.a.1       δή καί περί τήν πᾶσαν πολιτείαν, τοῦ δέ πράττειν αὖ περι-
              μένειν ἀεί καιρούς, τελευτῶντα δέ νοῆσαι περί πασῶν τῶν 
              νῦν πόλεων ὅτι κακῶς σύμπασαι πολιτεύονται -- τά γάρ τῶν 
              νόμων αὐταῖς σχεδόν ἀνιάτως ἔχοντά ἐστιν ἄνευ παρασκευῆς 
326.a.5       θαυμαστῆς τινος μετά τύχης -- λέγειν τε ἠναγκάσθην, ἐπαινῶν 
              τήν ὀρθήν φιλοσοφίαν, ὡς ἐκ ταύτης ἔστιν τά τε πολιτικά 
              δίκαια καί τά τῶν ἰδιωτῶν πάντα κατιδεῖν· κακῶν οὖν οὐ 
326.b.1       λήξειν τά ἀνθρώπινα γένη, πρίν ἂν ἢ τό τῶν φιλοσοφούντων 
              ὀρθῶς γε καί ἀληθῶς γένος εἰς ἀρχάς ἔλθῃ τάς πολιτικάς ἢ 
              τό τῶν δυναστευόντων ἐν ταῖς πόλεσιν ἔκ τινος μοίρας θείας 
              ὄντως φιλοσοφήσῃ. 
326.b.5         Ταύτην δή τήν διάνοιαν ἔχων εἰς Ἰταλίαν τε καί Σικελίαν    
              ἦλθον, ὅτε πρῶτον ἀφικόμην. ἐλθόντα δέ με ὁ ταύτῃ λεγό-
              μενος αὖ βίος εὐδαίμων, Ἰταλιωτικῶν τε καί Συρακουσίων 
              τραπεζῶν πλήρης, οὐδαμῇ οὐδαμῶς ἤρεσεν, δίς τε τῆς ἡμέρας 
              ἐμπιμπλάμενον ζῆν καί μηδέποτε κοιμώμενον μόνον νύκτωρ, 
326.c.1       καί ὅσα τούτῳ ἐπιτηδεύματα συνέπεται τῷ βίῳ· ἐκ γάρ 
              τούτων τῶν ἐθῶν οὔτ' ἂν φρόνιμος οὐδείς ποτε γενέσθαι τῶν 
              ὑπό τόν οὐρανόν ἀνθρώπων ἐκ νέου ἐπιτηδεύων δύναιτο -- οὐχ 
              οὕτως θαυμαστῇ φύσει κραθήσεται -- σώφρων δέ οὐδ' ἂν 
326.c.5       μελλήσαι ποτέ γενέσθαι, καί δή καί περί τῆς ἄλλης ἀρετῆς 
              ὁ αὐτός λόγος ἂν εἴη, πόλις τε οὐδεμία ἂν ἠρεμήσαι κατά 
              νόμους οὐδ' οὑστινασοῦν ἀνδρῶν οἰομένων ἀναλίσκειν μέν δεῖν 
326.d.1       πάντα εἰς ὑπερβολάς, ἀργῶν δέ εἰς ἅπαντα ἡγουμένων αὖ 
              δεῖν γίγνεσθαι πλήν ἐς εὐωχίας καί πότους καί ἀφροδισίων 
              σπουδάς διαπονουμένας· ἀναγκαῖον δέ εἶναι ταύτας τάς πόλεις 
              τυραννίδας τε καί ὀλιγαρχίας καί δημοκρατίας μεταβαλλούσας 
326.d.5       μηδέποτε λήγειν, δικαίου δέ καί ἰσονόμου πολιτείας τούς ἐν 
              αὐταῖς δυναστεύοντας μηδ' ὄνομα ἀκούοντας ἀνέχεσθαι. 
              ταῦτα δή πρός τοῖς πρόσθε διανοούμενος, εἰς Συρακούσας 
326.e.1       διεπορεύθην, ἴσως μέν κατά τύχην, ἔοικεν μήν τότε μηχα-
              νωμένῳ τινί τῶν κρειττόνων ἀρχήν βαλέσθαι τῶν νῦν γεγο-
              νότων πραγμάτων περί Δίωνα καί τῶν περί Συρακούσας· 
              δέος δέ μή καί πλειόνων ἔτι, ἐάν μή νῦν ὑμεῖς ἐμοί πείθησθε 
326.e.5       τό δεύτερον συμβουλεύοντι. πῶς οὖν δή λέγω πάντων 
327.a.1       ἀρχήν γεγονέναι τήν τότε εἰς Σικελίαν ἐμήν ἄφιξιν; ἐγώ 
              συγγενόμενος Δίωνι τότε νέῳ κινδυνεύω, τά δοκοῦντα ἐμοί 
              βέλτιστα ἀνθρώποις εἶναι μηνύων διά λόγων καί πράττειν 
              αὐτά συμβουλεύων, ἀγνοεῖν ὅτι τυραννίδος τινά τρόπον 
327.a.5       κατάλυσιν ἐσομένην μηχανώμενος ἐλάνθανον ἐμαυτόν. Δίων    
              μέν γάρ δή, μάλ' εὐμαθής ὢν πρός τε τἆλλα καί πρός τούς 
              τότε ὑπ' ἐμοῦ λόγους γενομένους, οὕτως ὀξέως ὑπήκουσεν 
327.b.1       καί σφόδρα, ὡς οὐδείς πώποτε ὧν ἐγώ προσέτυχον νέων, καί 
              τόν ἐπίλοιπον βίον ζῆν ἠθέλησεν διαφερόντως τῶν πολλῶν 
              Ἰταλιωτῶν τε καί Σικελιωτῶν, ἀρετήν περί πλείονος ἡδονῆς 
              τῆς τε ἄλλης τρυφῆς ἠγαπηκώς· ὅθεν ἐπαχθέστερον τοῖς 
327.b.5       περί τά τυραννικά νόμιμα ζῶσιν ἐβίω μέχρι τοῦ θανάτου 
              τοῦ περί Διονύσιον γενομένου. μετά δέ τοῦτο διενοήθη μή 
              μόνον ἐν αὑτῷ ποτ' ἂν γενέσθαι ταύτην τήν διάνοιαν, ἣν 
327.c.1       αὐτός ὑπό τῶν ὀρθῶν λόγων ἔσχεν, ἐγγιγνομένην δέ αὐτήν 
              καί ἐν ἄλλοις ὁρῶν κατενόει, πολλοῖς μέν οὔ, γιγνομένην δ' 
              οὖν ἔν τισιν, ὧν καί Διονύσιον ἡγήσατο ἕνα γενέσθαι τάχ' 
              ἂν συλλαμβανόντων θεῶν, γενομένου δ' αὖ τοῦ τοιούτου τόν 
327.c.5       τε αὐτοῦ βίον καί τόν τῶν ἄλλων Συρακουσίων ἀμήχανον 
              ἂν μακαριότητι συμβῆναι γενόμενον. πρός δή τούτοις ᾠήθη 
              δεῖν ἐκ παντός τρόπου εἰς Συρακούσας ὅτι τάχιστα ἐλθεῖν ἐμέ 
327.d.1       κοινωνόν τούτων, μεμνημένος τήν τε αὑτοῦ καί ἐμήν συνου-
              σίαν ὡς εὐπετῶς ἐξηργάσατο εἰς ἐπιθυμίαν ἐλθεῖν αὐτόν τοῦ 
              καλλίστου τε καί ἀρίστου βίου· ὃ δή καί νῦν εἰ διαπράξαιτο 
              ἐν Διονυσίῳ ὡς ἐπεχείρησε, μεγάλας ἐλπίδας εἶχεν ἄνευ 
327.d.5       σφαγῶν καί θανάτων καί τῶν νῦν γεγονότων κακῶν βίον ἂν 
              εὐδαίμονα καί ἀληθινόν ἐν πάσῃ τῇ χώρᾳ κατασκευάσαι. 
              ταῦτα Δίων ὀρθῶς διανοηθείς ἔπεισε μεταπέμπεσθαι Διονύ-
              σιον ἐμέ, καί αὐτός ἐδεῖτο πέμπων ἥκειν ὅτι τάχιστα ἐκ 
327.e.1       παντός τρόπου, πρίν τινας ἄλλους ἐντυχόντας Διονυσίῳ ἐπ' 
              ἄλλον βίον αὐτόν τοῦ βελτίστου παρατρέψαι. λέγων δέ 
              τάδε ἐδεῖτο, εἰ καί μακρότερα εἰπεῖν. Τίνας γάρ καιρούς, 
              ἔφη, μείζους περιμενοῦμεν τῶν νῦν παραγεγονότων θείᾳ τινί 
327.e.5       τύχῃ; καταλέγων δέ τήν τε ἀρχήν τῆς Ἰταλίας καί Σικελίας 
328.a.1       καί τήν αὑτοῦ δύναμιν ἐν αὐτῇ, καί τήν νεότητα καί τήν 
              ἐπιθυμίαν τήν Διονυσίου, φιλοσοφίας τε καί παιδείας ὡς ἔχοι    
              σφόδρα λέγων, τούς τε αὑτοῦ ἀδελφιδοῦς καί τούς οἰκείους 
              ὡς εὐπαράκλητοι εἶεν πρός τόν ὑπ' ἐμοῦ λεγόμενον ἀεί 
328.a.5       λόγον καί βίον, ἱκανώτατοί τε Διονύσιον συμπαρακαλεῖν, 
              ὥστε εἴπερ ποτέ καί νῦν ἐλπίς πᾶσα ἀποτελεσθήσεται τοῦ 
              τούς αὐτούς φιλοσόφους τε καί πόλεων ἄρχοντας μεγάλων 
328.b.1       συμβῆναι γενομένους. τά μέν δή παρακελεύματα ἦν ταῦτά 
              τε καί τοιαῦτα ἕτερα πάμπολλα, τήν δ' ἐμήν δόξαν τό μέν 
              περί τῶν νέων, ὅπῃ ποτέ γενήσοιτο, εἶχεν φόβος -- αἱ γάρ 
              ἐπιθυμίαι τῶν τοιούτων ταχεῖαι καί πολλάκις ἑαυταῖς ἐναντίαι 
328.b.5       φερόμεναι -- τό δέ Δίωνος ἦθος ἠπιστάμην τῆς ψυχῆς πέρι 
              φύσει τε ἐμβριθές ὂν ἡλικίας τε ἤδη μετρίως ἔχον. ὅθεν 
              μοι σκοπουμένῳ καί διστάζοντι πότερον εἴη πορευτέον καί 
              ὑπακουστέον ἢ πῶς, ὅμως ἔρρεψε δεῖν, εἴ ποτέ τις τά δια-
328.c.1       νοηθέντα περί νόμων τε καί πολιτείας ἀποτελεῖν ἐγχειρήσοι, 
              καί νῦν πειρατέον εἶναι· πείσας γάρ ἕνα μόνον ἱκανῶς πάντα 
              ἐξειργασμένος ἐσοίμην ἀγαθά. ταύτῃ μέν δή τῇ διανοίᾳ τε 
              καί τόλμῃ ἀπῆρα οἴκοθεν, οὐχ ᾗ τινες ἐδόξαζον, ἀλλ' αἰ-
328.c.5       σχυνόμενος μέν ἐμαυτόν τό μέγιστον, μή δόξαιμί ποτε ἐμαυτῷ 
              παντάπασι λόγος μόνον ἀτεχνῶς εἶναι τίς, ἔργου δέ οὐδενός 
              ἄν ποτε ἑκών ἀνθάψασθαι, κινδυνεύσειν δέ προδοῦναι πρῶτον 
328.d.1       μέν τήν Δίωνος ξενίαν τε καί ἑταιρίαν ἐν κινδύνοις ὄντως 
              γεγονότος οὐ σμικροῖς. εἴτ' οὖν πάθοι τι, εἴτ' ἐκπεσών ὑπό 
              Διονυσίου καί τῶν ἄλλων ἐχθρῶν ἔλθοι παρ' ἡμᾶς φεύγων 
              καί ἀνέροιτο εἰπών· "Ὦ Πλάτων, ἥκω σοι φυγάς οὐχ ὁπλι-
328.d.5       τῶν δεόμενος οὐδέ ἱππέων ἐνδεής γενόμενος τοῦ ἀμύνασθαι 
              τούς ἐχθρούς, ἀλλά λόγων καί πειθοῦς, ᾗ σέ μάλιστα ἠπι-
              στάμην ἐγώ δυνάμενον ἀνθρώπους νέους ἐπί τά ἀγαθά καί τά 
              δίκαια προτρέποντα εἰς φιλίαν τε καί ἑταιρίαν ἀλλήλοις 
328.e.1       καθιστάναι ἑκάστοτε· ὧν ἐνδείᾳ κατά τό σόν μέρος νῦν ἐγώ    
              καταλιπών Συρακούσας ἐνθάδε πάρειμι. καί τό μέν ἐμόν 
              ἔλαττον ὄνειδός σοι φέρει· φιλοσοφία δέ, ἣν ἐγκωμιάζεις 
              ἀεί καί ἀτίμως φῂς ὑπό τῶν λοιπῶν ἀνθρώπων φέρεσθαι, πῶς 
328.e.5       οὐ προδέδοται τά νῦν μετ' ἐμοῦ μέρος ὅσον ἐπί σοί γέγονεν; 
329.a.1       καί Μεγαροῖ μέν εἰ κατοικοῦντες ἐτυγχάνομεν, ἦλθες δήπου 
              ἄν μοι βοηθός ἐφ' ἅ σε παρεκάλουν, ἢ πάντων ἂν φαυλότατον 
              ἡγοῦ σαυτόν· νῦν δ' ἄρα τό μῆκος τῆς πορείας καί τό 
              μέγεθος δή τοῦ πλοῦ καί τοῦ πόνου ἐπαιτιώμενος οἴει δόξαν 
329.a.5       κακίας ἀποφευξεῖσθαί ποτε; πολλοῦ καί δεήσει." λεχθέν-
              των δέ τούτων τίς ἂν ἦν μοι πρός ταῦτα εὐσχήμων ἀπό-
              κρισις; οὐκ ἔστιν. ἀλλ' ἦλθον μέν κατά λόγον ἐν δίκῃ τε 
329.b.1       ὡς οἷόν τε ἀνθρώπῳ μάλιστα, διά τε τά τοιαῦτα καταλιπών 
              τάς ἐμαυτοῦ διατριβάς, οὔσας οὐκ ἀσχήμονας, ὑπό τυραννίδα 
              δοκοῦσαν οὐ πρέπειν τοῖς ἐμοῖς λόγοις οὐδέ ἐμοί· ἐλθών 
              τε ἐμαυτόν ἠλευθέρωσα Διός ξενίου καί τῆς φιλοσόφου 
329.b.5       ἀνέγκλητον μοίρας παρέσχον, ἐπονειδίστου γενομένης ἄν, 
              εἴ τι καταμαλθακισθείς καί ἀποδειλιῶν αἰσχύνης μετέ-
              σχον κακῆς. ἐλθών δέ -- οὐ γάρ δεῖ μηκύνειν -- ηὗρον 
              στάσεως τά περί Διονύσιον μεστά σύμπαντα καί διαβολῶν 
329.c.1       πρός τήν τυραννίδα Δίωνος πέρι· ἤμυνον μέν οὖν καθ' ὅσον 
              ἠδυνάμην, σμικρά δ' οἷός τ' ἦ, μηνί δέ σχεδόν ἴσως τετάρτῳ 
              Δίωνα Διονύσιος αἰτιώμενος ἐπιβουλεύειν τῇ τυραννίδι, 
              σμικρόν εἰς πλοῖον ἐμβιβάσας, ἐξέβαλεν ἀτίμως. οἱ δή 
329.c.5       Δίωνος τό μετά τοῦτο πάντες φίλοι ἐφοβούμεθα μή τινα 
              ἐπαιτιώμενος τιμωροῖτο ὡς συναίτιον τῆς Δίωνος ἐπιβουλῆς· 
              περί δ' ἐμοῦ καί διῆλθε λόγος τις ἐν Συρακούσαις, ὡς 
              τεθνεώς εἴην ὑπό Διονυσίου τούτων ὡς πάντων τῶν τότε 
329.d.1       γεγονότων αἴτιος. ὁ δέ αἰσθανόμενος πάντας ἡμᾶς οὕτω    
              διατεθέντας, φοβούμενος μή μεῖζον ἐκ τῶν φόβων γένοιτό 
              τι, φιλοφρόνως πάντας ἀνελάμβανεν, καί δή καί τόν ἐμέ 
              παρεμυθεῖτό τε καί θαρρεῖν διεκελεύετο καί ἐδεῖτο πάντως 
329.d.5       μένειν· ἐγίγνετο γάρ οἱ τό μέν ἐμέ φυγεῖν ἀπ' αὐτοῦ καλόν 
              οὐδέν, τό δέ μένειν -- διό δή καί σφόδρα προσεποιεῖτο δεῖσθαι. 
              τάς δέ τῶν τυράννων δεήσεις ἴσμεν ὅτι μεμειγμέναι ἀνάγκαις 
329.e.1       εἰσίν -- ὃ δή μηχανώμενος διεκώλυέν μου τόν ἔκπλουν, εἰς 
              ἀκρόπολιν ἀγαγών καί κατοικίσας ὅθεν οὐδ' ἂν εἷς ἔτι με 
              ναύκληρος μή ὅτι κωλύοντος ἐξήγαγε Διονυσίου, ἀλλ' οὐδ' 
              εἰ μή πέμπων αὐτός τόν κελεύοντα ἐξαγαγεῖν ἐπέστελλεν, 
329.e.5       οὔτ' ἂν ἔμπορος οὔτε τῶν ἐν ταῖς τῆς χώρας ἐξόδοις 
              ἀρχόντων οὐδ' ἂν εἷς περιεῖδέν με μόνον ἐκπορευόμενον, 
              ὃς οὐκ ἂν συλλαβών εὐθέως παρά Διονύσιον πάλιν ἀπ-
              ήγαγεν, ἄλλως τε καί διηγγελμένον ἤδη ποτέ τοὐναντίον ἢ 
330.a.1       τό πρότερον πάλιν, ὡς Πλάτωνα Διονύσιος θαυμαστῶς ὡς 
              ἀσπάζεται. τό δ' εἶχεν δή πῶς; τό γάρ ἀληθές δεῖ φράζειν. 
              ἠσπάζετο μέν ἀεί προϊόντος τοῦ χρόνου μᾶλλον κατά τήν 
              τοῦ τρόπου τε καί ἤθους συνουσίαν, ἑαυτόν δέ ἐπαινεῖν 
330.a.5       μᾶλλον ἢ Δίωνα ἐβούλετό με καί φίλον ἡγεῖσθαι διαφερόντως 
              μᾶλλον ἢ 'κεῖνον, καί θαυμαστῶς ἐφιλονίκει πρός τό τοιοῦτον· 
              ᾗ δ' ἂν οὕτως ἐγένετο, εἴπερ ἐγίγνετο, κάλλιστα, ὤκνει 
330.b.1       ὡς δή μανθάνων καί ἀκούων τῶν περί φιλοσοφίαν λόγων 
              οἰκειοῦσθαι καί ἐμοί συγγίγνεσθαι, φοβούμενος τούς τῶν 
              διαβαλλόντων λόγους, μή πῃ παραποδισθείη καί Δίων 
              δή πάντα εἴη διαπεπραγμένος. ἐγώ δέ πάντα ὑπέμενον, 
330.b.5       τήν πρώτην διάνοιαν φυλάττων ᾗπερ ἀφικόμην, εἴ πως 
              εἰς ἐπιθυμίαν ἔλθοι τῆς φιλοσόφου ζωῆς· ὁ δ' ἐνίκησεν 
              ἀντιτείνων. 
                Καί ὁ πρῶτος δή χρόνος τῆς εἰς Σικελίαν ἐμῆς ἐπιδημίας 
330.c.1       τε καί διατριβῆς διά πάντα ταῦτα συνέβη γενόμενος. μετά    
              δέ τοῦτο ἀπεδήμησά τε καί πάλιν ἀφικόμην πάσῃ σπουδῇ 
              μεταπεμπομένου Διονυσίου· ὧν δέ ἕνεκα καί ὅσα ἔπραξα, 
              ὡς εἰκότα τε καί δίκαια, ὑμῖν πρῶτον μέν συμβουλεύσας ἃ 
330.c.5       χρή ποιεῖν ἐκ τῶν νῦν γεγονότων, ὕστερον τά περί ταῦτα 
              διέξειμι, τῶν ἐπανερωτώντων ἕνεκα τί δή βουλόμενος ἦλθον 
              τό δεύτερον, ἵνα μή τά πάρεργα ὡς ἔργα μοι συμβαίνῃ λεγό-
              μενα. λέγω δή τάδε ἐγώ --  
                Τόν συμβουλεύοντα ἀνδρί κάμνοντι καί δίαιταν διαιτω-
330.d.1       μένῳ μοχθηράν πρός ὑγίειαν ἄλλο τι χρή πρῶτον μέν μετα-
              βάλλειν τόν βίον, καί ἐθέλοντι μέν πείθεσθαι καί τἆλλα 
              ἤδη παραινεῖν· μή ἐθέλοντι δέ, φεύγοντα ἀπό τῆς τοῦ τοιούτου 
              συμβουλῆς ἄνδρα τε ἡγοίμην ἂν καί ἰατρικόν, τόν δέ ὑπο-
330.d.5       μένοντα τοὐναντίον ἄνανδρόν τε καί ἄτεχνον. ταὐτόν δή 
              καί πόλει, εἴτε αὐτῆς εἷς εἴη κύριος εἴτε καί πλείους, εἰ μέν 
              κατά τρόπον ὀρθῇ πορευομένης ὁδῷ τῆς πολιτείας συμβου-
330.e.1       λεύοιτό τι τῶν προσφόρων, νοῦν ἔχοντος τό τοῖς τοιούτοις 
              συμβουλεύειν· τοῖς δ' ἔξω τό παράπαν βαίνουσι τῆς ὀρθῆς 
              πολιτείας καί μηδαμῇ ἐθέλουσιν αὐτῆς εἰς ἴχνος ἰέναι, προ-
              αγορεύουσιν δέ τῷ συμβούλῳ τήν μέν πολιτείαν ἐᾶν καί μή 
331.a.1       κινεῖν, ὡς ἀποθανουμένῳ ἐάν κινῇ, ταῖς δέ βουλήσεσιν καί 
              ἐπιθυμίαις αὐτῶν ὑπηρετοῦντας συμβουλεύειν κελεύοιεν, τίνα 
              τρόπον γίγνοιτ' ἂν ῥᾷστά τε καί τάχιστα εἰς τόν ἀεί χρόνον, 
              τόν μέν ὑπομένοντα συμβουλάς τοιαύτας ἡγοίμην ἂν ἄναν-
331.a.5       δρον, τόν δ' οὐχ ὑπομένοντα ἄνδρα. ταύτην δή τήν διάνοιαν 
              ἐγώ κεκτημένος, ὅταν τίς μοι συμβουλεύηται περί τινος τῶν 
              μεγίστων περί τόν αὑτοῦ βίον, οἷον περί χρημάτων κτήσεως 
331.b.1       ἢ περί σώματος ἢ ψυχῆς ἐπιμελείας, ἂν μέν μοι τό καθ' 
              ἡμέραν ἔν τινι τρόπῳ δοκῇ ζῆν ἢ συμβουλεύσαντος ἂν ἐθέλειν    
              πείθεσθαι περί ὧν ἀνακοινοῦται, προθύμως συμβουλεύω καί 
              οὐκ ἀφοσιωσάμενος μόνον ἐπαυσάμην. ἐάν δέ μή συμβου-
331.b.5       λεύηταί μοι τό παράπαν ἢ συμβουλεύοντι δῆλος ᾖ μηδαμῇ 
              πεισόμενος, αὐτόκλητος ἐπί τόν τοιοῦτον οὐκ ἔρχομαι συμ-
              βουλεύσων, βιασόμενος δέ οὐδ' ἂν ὑός ᾖ μου. δούλῳ δέ 
              συμβουλεύσαιμ' ἂν καί μή ἐθέλοντά γε προσβιαζοίμην· 
331.c.1       πατέρα δέ ἢ μητέρα οὐχ ὅσιον ἡγοῦμαι προσβιάζεσθαι μή 
              νόσῳ παραφροσύνης ἐχομένους, ἐάν δέ τινα καθεστῶτα ζῶσι 
              βίον, ἑαυτοῖς ἀρέσκοντα, ἐμοί δέ μή, μήτε ἀπεχθάνεσθαι 
              μάτην νουθετοῦντα μήτε δή κολακεύοντά γε ὑπηρετεῖν αὐτοῖς, 
331.c.5       πληρώσεις ἐπιθυμιῶν ἐκπορίζοντα ἃς αὐτός ἀσπαζόμενος 
              οὐκ ἂν ἐθέλοιμι ζῆν. ταὐτόν δή καί περί πόλεως αὑτοῦ 
              διανοούμενον χρή ζῆν τόν ἔμφρονα· λέγειν μέν, εἰ μή 
331.d.1       καλῶς αὐτῷ φαίνοιτο πολιτεύεσθαι, εἰ μέλλοι μήτε ματαίως 
              ἐρεῖν μήτε ἀποθανεῖσθαι λέγων, βίαν δέ πατρίδι πολιτείας 
              μεταβολῆς μή προσφέρειν, ὅταν ἄνευ φυγῆς καί σφαγῆς 
              ἀνδρῶν μή δυνατόν ᾖ γίγνεσθαι τήν ἀρίστην, ἡσυχίαν δέ 
331.d.5       ἄγοντα εὔχεσθαι τά ἀγαθά αὑτῷ τε καί τῇ πόλει. 
                Κατά δή τοῦτον τόν τρόπον ἐγώ ὑμῖν τ' ἂν συμβουλεύοιμι, 
              συνεβούλευον δέ καί Διονυσίῳ μετά Δίωνος, ζῆν μέν τό 
              καθ' ἡμέραν πρῶτον, ὅπως ἐγκρατής αὐτός αὑτοῦ ὅτι μάλιστα 
331.e.1       ἔσεσθαι μέλλοι καί πιστούς φίλους τε καί ἑταίρους κτήσεσθαι, 
              ὅπως μή πάθοι ἅπερ ὁ πατήρ αὐτοῦ, ὃς παραλαβών Σικελίας 
              πολλάς καί μεγάλας πόλεις ὑπό τῶν βαρβάρων ἐκπεπορθη-
              μένας, οὐχ οἷός τ' ἦν κατοικίσας πολιτείας ἐν ἑκάσταις 
331.e.5       καταστήσασθαι πιστάς ἑταίρων ἀνδρῶν, οὔτε ἄλλων δή 
332.a.1       ποθεν ὀθνείων οὔτε ἀδελφῶν, οὓς ἔθρεψέν τε αὐτός νεω-
              τέρους ὄντας, ἔκ τε ἰδιωτῶν ἄρχοντας καί ἐκ πενήτων πλου-
              σίους ἐπεποιήκει διαφερόντως. τούτων κοινωνόν τῆς ἀρχῆς    
              οὐδένα οἷός τ' ἦν πειθοῖ καί διδαχῇ καί εὐεργεσίαις καί 
332.a.5       συγγενείαις ἀπεργασάμενος ποιήσασθαι, Δαρείου δέ ἑπτα-
              πλασίῳ φαυλότερος ἐγένετο, ὃς οὐκ ἀδελφοῖς πιστεύσας οὐδ' 
              ὑφ' αὑτοῦ τραφεῖσιν, κοινωνοῖς δέ μόνον τῆς τοῦ Μήδου τε 
332.b.1       καί εὐνούχου χειρώσεως, διένειμέ τε μέρη μείζω ἕκαστα 
              Σικελίας πάσης ἑπτά, καί πιστοῖς ἐχρήσατο τοῖς κοινωνοῖς 
              καί οὐκ ἐπιτιθεμένοις οὔτε αὐτῷ οὔτε ἀλλήλοις, ἔδειξέν τε 
              παράδειγμα οἷον χρή τόν νομοθέτην καί βασιλέα τόν ἀγαθόν 
332.b.5       γίγνεσθαι· νόμους γάρ κατασκευάσας ἔτι καί νῦν διασέσωκεν 
              τήν Περσῶν ἀρχήν. ἔτι δέ Ἀθηναῖοι πρός τούτοις, οὐκ 
              αὐτοί κατοικίσαντες, πολλάς τῶν Ἑλλήνων πόλεις ὑπό βαρ-
              βάρων ἐμβεβλημένας ἀλλ' οἰκουμένας παραλαβόντες, ὅμως 
332.c.1       ἑβδομήκοντα ἔτη διεφύλαξαν τήν ἀρχήν ἄνδρας φίλους ἐν 
              ταῖς πόλεσιν ἑκάσταις κεκτημένοι. Διονύσιος δέ εἰς μίαν 
              πόλιν ἁθροίσας πᾶσαν Σικελίαν, ὑπό σοφίας πιστεύων οὐδενί, 
              μόγις ἐσώθη· πένης γάρ ἦν ἀνδρῶν φίλων καί πιστῶν, οὗ 
332.c.5       μεῖζον σημεῖον εἰς ἀρετήν καί κακίαν οὐκ ἔστιν οὐδέν, τοῦ 
              ἔρημον ἢ μή τοιούτων ἀνδρῶν εἶναι. ἃ δή καί Διονυσίῳ 
              συνεβουλεύομεν ἐγώ καί Δίων, ἐπειδή τά παρά τοῦ πατρός 
332.d.1       αὐτῷ συνεβεβήκει οὕτως, ἀνομιλήτῳ μέν παιδείας, ἀνομιλήτῳ 
              δέ συνουσιῶν τῶν προσηκουσῶν γεγονέναι, πρῶτον . . . 
              ἔπειτα ταύτῃ ὁρμήσαντα φίλους ἄλλους αὑτῷ τῶν οἰκείων 
              ἅμα καί ἡλικιωτῶν καί συμφώνους πρός ἀρετήν κτήσασθαι, 
332.d.5       μάλιστα δ' αὐτόν αὑτῷ, τούτου γάρ αὐτόν θαυμαστῶς ἐνδεᾶ 
              γεγονέναι, λέγοντες οὐκ ἐναργῶς οὕτως -- οὐ γάρ ἦν ἀσφαλές 
               -- αἰνιττόμενοι δέ καί διαμαχόμενοι τοῖς λόγοις ὡς οὕτω μέν 
              πᾶς ἀνήρ αὑτόν τε καί ἐκείνους ὧν ἂν ἡγεμών γίγνηται σώσει, 
332.e.1       μή ταύτῃ δέ τραπόμενος τἀναντία πάντα ἀποτελεῖ· πορευθείς 
              δέ ὡς λέγομεν, καί ἑαυτόν ἔμφρονά τε καί σώφρονα ἀπεργα-
              σάμενος, εἰ τάς ἐξηρημωμένας Σικελίας πόλεις κατοικίσειεν    
              νόμοις τε συνδήσειεν καί πολιτείαις, ὥστε αὑτῷ τε οἰκείας 
332.e.5       καί ἀλλήλαις εἶναι πρός τάς τῶν βαρβάρων βοηθείας, οὐ 
333.a.1       διπλασίαν τήν πατρῴαν ἀρχήν μόνον ποιήσοι, πολλαπλασίαν 
              δέ ὄντως· ἕτοιμον γάρ εἶναι τούτων γενομένων πολύ μᾶλλον 
              δουλώσασθαι Καρχηδονίους τῆς ἐπί Γέλωνος αὐτοῖς γενομένης 
              δουλείας, ἀλλ' οὐχ ὥσπερ νῦν τοὐναντίον ὁ πατήρ αὐτοῦ 
333.a.5       φόρον ἐτάξατο φέρειν τοῖς βαρβάροις. ταῦτα ἦν τά λεγό-
              μενα καί παρακελευόμενα ὑφ' ἡμῶν τῶν ἐπιβουλευόντων 
              Διονυσίῳ, ὡς πολλαχόθεν ἐχώρουν οἱ τοιοῦτοι λόγοι, οἳ δή 
              καί κρατήσαντες παρά Διονυσίῳ ἐξέβαλον μέν Δίωνα, ἡμᾶς 
333.b.1       δ' εἰς φόβον κατέβαλον· ἵνα δ' ἐκπεράνωμεν οὐκ ὀλίγα 
              πράγματα τά ἐν ὀλίγῳ χρόνῳ, ἐλθών ἐκ Πελοποννήσου καί 
              Ἀθηνῶν Δίων ἔργῳ τόν Διονύσιον ἐνουθέτησεν. ἐπειδή 
              δ' οὖν ἠλευθέρωσέν τε καί ἀπέδωκεν αὐτοῖς δίς τήν πόλιν, 
333.b.5       ταὐτόν πρός Δίωνα Συρακόσιοι τότε ἔπαθον ὅπερ καί Διονύ-
              σιος, ὅτε αὐτόν ἐπεχείρει παιδεύσας καί θρέψας βασιλέα τῆς 
              ἀρχῆς ἄξιον, οὕτω κοινωνεῖν αὐτῷ τοῦ βίου παντός, ὁ δέ τοῖς 
333.c.1       διαβάλλουσιν καί λέγουσιν ὡς ἐπιβουλεύων τῇ τυραννίδι 
              Δίων πράττοι πάντα ὅσα ἔπραττεν ἐν τῷ τότε χρόνῳ, ἵνα 
              ὁ μέν παιδείᾳ δή τόν νοῦν κηληθείς ἀμελοῖ τῆς ἀρχῆς ἐπι-
              τρέψας ἐκείνῳ, ὁ δέ σφετερίσαιτο καί Διονύσιον ἐκβάλοι ἐκ 
333.c.5       τῆς ἀρχῆς δόλῳ. ταῦτα τότε ἐνίκησεν καί τό δεύτερον ἐν 
              Συρακοσίοις λεγόμενα, καί μάλα ἀτόπῳ τε καί αἰσχρᾷ νίκῃ 
              τοῖς τῆς νίκης αἰτίοις. οἷον γάρ γέγονεν, ἀκοῦσαι χρή τούς 
333.d.1       ἐμέ παρακαλοῦντας πρός τά νῦν πράγματα. ἦλθον Ἀθηναῖος 
              ἀνήρ ἐγώ, ἑταῖρος Δίωνος, σύμμαχος αὐτῷ, πρός τόν τύραν-
              νον, ὅπως ἀντί πολέμου φιλίαν ποιήσαιμι· διαμαχόμενος δέ 
              τοῖς διαβάλλουσιν ἡττήθην. πείθοντος δέ Διονυσίου τιμαῖς 
333.d.5       καί χρήμασιν γενέσθαι μετ' αὐτοῦ ἐμέ μάρτυρά τε καί φίλον 
              πρός τήν εὐπρέπειαν τῆς ἐκβολῆς τῆς Δίωνος αὐτῷ γίγνεσθαι,    
              τούτων δή τό πᾶν διήμαρτεν. ὕστερον δέ δή κατιών οἴκαδε 
333.e.1       Δίων ἀδελφώ δύο προσλαμβάνει Ἀθήνηθεν, οὐκ ἐκ φιλο-
              σοφίας γεγονότε φίλω, ἀλλ' ἐκ τῆς περιτρεχούσης ἑταιρίας 
              ταύτης τῆς τῶν πλείστων φίλων, ἣν ἐκ τοῦ ξενίζειν τε 
              καί μυεῖν καί ἐποπτεύειν πραγματεύονται, καί δή καί 
333.e.5       τούτω τώ συγκαταγαγόντε αὐτόν φίλω ἐκ τούτων τε καί ἐκ 
              τῆς πρός τήν κάθοδον ὑπηρεσίας ἐγενέσθην ἑταίρω· ἐλθόντες 
334.a.1       δέ εἰς Σικελίαν, ἐπειδή Δίωνα ᾔσθοντο διαβεβλημένον εἰς 
              τούς ἐλευθερωθέντας ὑπ' αὐτοῦ Σικελιώτας ὡς ἐπιβουλεύοντα 
              γενέσθαι τύραννον, οὐ μόνον τόν ἑταῖρον καί ξένον πρού-
              δοσαν, ἀλλ' οἷον τοῦ φόνου αὐτόχειρες ἐγένοντο, ὅπλα 
334.a.5       ἔχοντες ἐν ταῖς χερσίν αὐτοί τοῖς φονεῦσι παρεστῶτες ἐπί-
              κουροι. καί τό μέν αἰσχρόν καί ἀνόσιον οὔτε παρίεμαι ἔγωγε 
              οὔτε τι λέγω -- πολλοῖς γάρ καί ἄλλοις ὑμνεῖν ταῦτα ἐπιμελές 
334.b.1       καί εἰς τόν ἔπειτα μελήσει χρόνον -- τό δέ Ἀθηναίων πέρι 
              λεγόμενον, ὡς αἰσχύνην οὗτοι περιῆψαν τῇ πόλει, ἐξαιροῦμαι· 
              φημί γάρ κἀκεῖνον Ἀθηναῖον εἶναι ὃς οὐ προύδωκεν τόν αὐτόν 
              τοῦτον, ἐξόν χρήματα καί ἄλλας τιμάς πολλάς λαμβάνειν. οὐ 
334.b.5       γάρ διά βαναύσου φιλότητος ἐγεγόνει φίλος, διά δέ ἐλευθέρας 
              παιδείας κοινωνίαν, ᾗ μόνῃ χρή πιστεύειν τόν νοῦν κεκτημένον 
              μᾶλλον ἢ συγγενείᾳ ψυχῶν καί σωμάτων· ὥστε οὐκ ἀξίω 
334.c.1       ὀνείδους γεγόνατον τῇ πόλει τώ Δίωνα ἀποκτείναντε, ὡς 
              ἐλλογίμω πώποτε ἄνδρε γενομένω. 
                Ταῦτα εἴρηται πάντα τῆς συμβουλῆς ἕνεκα τῶν Διωνείων 
              φίλων καί συγγενῶν· συμβουλεύω δέ δή τι πρός τούτοις τήν 
334.c.5       αὐτήν συμβουλήν καί λόγον τόν αὐτόν λέγων ἤδη τρίτον 
              τρίτοις ὑμῖν. μή δουλοῦσθαι Σικελίαν ὑπ' ἀνθρώποις δε-
              σπόταις, μηδέ ἄλλην πόλιν, ὅ γ' ἐμός λόγος, ἀλλ' ὑπό νόμοις· 
              οὔτε γάρ τοῖς δουλουμένοις οὔτε τοῖς δουλωθεῖσιν ἄμεινον, 
334.d.1       αὐτοῖς καί παισί παίδων τε καί ἐκγόνοις, ἀλλ' ὀλέθριος 
              πάντως ἡ πεῖρα, σμικρά δέ καί ἀνελεύθερα ψυχῶν ἤθη τά 
              τοιαῦτα ἁρπάζειν κέρδη φιλεῖ, οὐδέν τῶν εἰς τόν ἔπειτα καί    
              εἰς τόν παρόντα καιρόν ἀγαθῶν καί δικαίων εἰδότα θείων τε 
334.d.5       καί ἀνθρωπίνων. ταῦτα πρῶτον μέν Δίωνα ἐπεχείρησα ἐγώ 
              πείθειν, δεύτερον δέ Διονύσιον, τρίτους δέ ὑμᾶς νῦν. καί 
              ἐμοί πείθεσθε Διός τρίτου σωτῆρος χάριν, εἶτα εἰς Διονύσιον 
              βλέψαντες καί Δίωνα, ὧν ὁ μέν μή πειθόμενος ζῇ τά νῦν 
334.e.1       οὐ καλῶς, ὁ δέ πειθόμενος τέθνηκεν καλῶς· τό γάρ τῶν 
              καλλίστων ἐφιέμενον αὑτῷ τε καί πόλει πάσχειν ὅτι ἂν 
              πάσχῃ πᾶν ὀρθόν καί καλόν. οὔτε γάρ πέφυκεν ἀθάνατος 
              ἡμῶν οὐδείς, οὔτ' εἴ τῳ συμβαίη, γένοιτο ἂν εὐδαίμων, ὡς 
334.e.5       δοκεῖ τοῖς πολλοῖς· κακόν γάρ καί ἀγαθόν οὐδέν λόγου ἄξιόν 
335.a.1       ἐστιν τοῖς ἀψύχοις, ἀλλ' ἢ μετά σώματος οὔσῃ ψυχῇ τοῦτο 
              συμβήσεται ἑκάστῃ ἢ κεχωρισμένῃ. πείθεσθαι δέ ὄντως ἀεί 
              χρή τοῖς παλαιοῖς τε καί ἱεροῖς λόγοις, οἳ δή μηνύουσιν ἡμῖν 
              ἀθάνατον ψυχήν εἶναι δικαστάς τε ἴσχειν καί τίνειν τάς 
335.a.5       μεγίστας τιμωρίας, ὅταν τις ἀπαλλαχθῇ τοῦ σώματος· διό 
              καί τά μεγάλα ἁμαρτήματα καί ἀδικήματα σμικρότερον εἶναι 
              χρή νομίζειν κακόν πάσχειν ἢ δρᾶσαι, ὧν ὁ φιλοχρήματος 
335.b.1       πένης τε ἀνήρ τήν ψυχήν οὔτε ἀκούει, ἐάν τε ἀκούσῃ, κατα-
              γελῶν, ὡς οἴεται, πανταχόθεν ἀναιδῶς ἁρπάζει πᾶν ὅτιπερ 
              ἂν οἴηται, καθάπερ θηρίον, φαγεῖν ἢ πιεῖν ἢ περί τήν 
              ἀνδραποδώδη καί ἀχάριστον, ἀφροδίσιον λεγομένην οὐκ 
335.b.5       ὀρθῶς, ἡδονήν ποριεῖν αὑτῷ τοὐμπίμπλασθαι, τυφλός ὢν καί 
              οὐχ ὁρῶν, οἷς συνέπεται τῶν ἁρπαγμάτων ἀνοσιουργία, κακόν 
              ἡλίκον ἀεί μετ' ἀδικήματος ἑκάστου, ἣν ἀναγκαῖον τῷ ἀδική-
              σαντι συνεφέλκειν ἐπί τε γῇ στρεφομένῳ καί ὑπό γῆς 
335.c.1       νοστήσαντι πορείαν ἄτιμόν τε καί ἀθλίαν πάντως πανταχῇ. 
              Δίωνα δή ἐγώ λέγων ταῦτά τε καί ἄλλα τοιαῦτα ἔπειθον, 
              καί τοῖς ἀποκτείνασιν ἐκεῖνον δικαιότατ' ἂν ὀργιζοίμην ἐγώ    
              τρόπον τινά ὁμοιότατα καί Διονυσίῳ· ἀμφότεροι γάρ ἐμέ καί 
335.c.5       τούς ἄλλους ὡς ἔπος εἰπεῖν ἅπαντας τά μέγιστα ἔβλαψαν 
              ἀνθρώπους, οἱ μέν τόν βουλόμενον δικαιοσύνῃ χρῆσθαι 
              διαφθείραντες, ὁ δέ οὐδέν ἐθελήσας χρήσασθαι δικαιοσύνῃ 
335.d.1       διά πάσης τῆς ἀρχῆς, μεγίστην δύναμιν ἔχων, ἐν ᾗ γενομένη 
              φιλοσοφία τε καί δύναμις ὄντως ἐν ταὐτῷ διά πάντων ἀν-
              θρώπων Ἑλλήνων τε καί βαρβάρων λάμψασ' ἂν ἱκανῶς δόξαν 
              παρέστησεν πᾶσιν τήν ἀληθῆ, ὡς οὐκ ἄν ποτε γένοιτο εὐδαί-
335.d.5       μων οὔτε πόλις οὔτ' ἀνήρ οὐδείς, ὃς ἂν μή μετά φρονήσεως 
              ὑπό δικαιοσύνῃ διαγάγῃ τόν βίον, ἤτοι ἐν αὑτῷ κεκτημένος 
              ἢ ὁσίων ἀνδρῶν ἀρχόντων ἐν ἤθεσιν τραφείς τε καί παιδευθείς 
335.e.1       ἐνδίκως. ταῦτα μέν Διονύσιος ἔβλαψεν· τά δέ ἄλλα σμικρά 
              ἂν εἴη πρός ταῦτά μοι βλάβη. ὁ δέ Δίωνα ἀποκτείνας οὐκ 
              οἶδεν ταὐτόν ἐξειργασμένος τούτῳ. Δίωνα γάρ ἐγώ σαφῶς 
              οἶδα, ὡς οἷόν τε περί ἀνθρώπων ἄνθρωπον διισχυρίζεσθαι, 
335.e.5       ὅτι, τήν ἀρχήν εἰ κατέσχεν, ὡς οὐκ ἄν ποτε ἐπ' ἄλλο γε 
336.a.1       σχῆμα ἀρχῆς ἐτράπετο ἢ ἐπί τό Συρακούσας μέν πρῶτον, τήν 
              πατρίδα τήν ἑαυτοῦ, ἐπεί τήν δουλείαν αὐτῆς ἀπήλλαξεν 
              φαιδρύνας ἐλευθέρας δ' ἐν σχήματι κατέστησεν, τό μετά 
              τοῦτ' ἂν πάσῃ μηχανῇ ἐκόσμησεν νόμοις τοῖς προσήκουσίν 
336.a.5       τε καί ἀρίστοις τούς πολίτας, τό τε ἐφεξῆς τούτοις προυθυμεῖτ' 
              ἂν πρᾶξαι, πᾶσαν Σικελίαν κατοικίζειν καί ἐλευθέραν ἀπό 
              τῶν βαρβάρων ποιεῖν, τούς μέν ἐκβάλλων, τούς δέ χειρού-
              μενος ῥᾷον Ἱέρωνος· τούτων δ' αὖ γενομένων δι' ἀνδρός 
336.b.1       δικαίου τε καί ἀνδρείου καί σώφρονος καί φιλοσόφου, τήν 
              αὐτήν ἀρετῆς ἂν πέρι γενέσθαι δόξαν τοῖς πολλοῖς, ἥπερ ἄν, 
              εἰ Διονύσιος ἐπείσθη, παρά πᾶσιν ἂν ὡς ἔπος εἰπεῖν ἀνθρώ-
              ποις ἀπέσωσεν γενομένη. νῦν δέ ἤ πού τις δαίμων ἤ τις 
336.b.5       ἀλιτήριος ἐμπεσών ἀνομίᾳ καί ἀθεότητι καί τό μέγιστον    
              τόλμαις ἀμαθίας, ἐξ ἧς πάντα κακά πᾶσιν ἐρρίζωται καί 
              βλαστάνει καί εἰς ὕστερον ἀποτελεῖ καρπόν τοῖς γεννή-
              σασιν πικρότατον, αὕτη πάντα τό δεύτερον ἀνέτρεψέν τε καί 
336.c.1       ἀπώλεσεν. νῦν δέ δή εὐφημῶμεν χάριν οἰωνοῦ τό τρίτον. 
              ὅμως δέ μιμεῖσθαι μέν συμβουλεύω Δίωνα ὑμῖν τοῖς φίλοις 
              τήν τε τῆς πατρίδος εὔνοιαν καί τήν τῆς τροφῆς σώφρονα 
              δίαιταν, ἐπί λῳόνων δέ ὀρνίθων τάς ἐκείνου βουλήσεις 
336.c.5       πειρᾶσθαι ἀποτελεῖν -- αἳ δέ ἦσαν, ἀκηκόατε παρ' ἐμοῦ 
              σαφῶς -- τόν δέ μή δυνάμενον ὑμῶν Δωριστί ζῆν κατά τά 
336.d.1       πάτρια, διώκοντα δέ τόν τε τῶν Δίωνος σφαγέων καί τόν 
              Σικελικόν βίον, μήτε παρακαλεῖν μήτε οἴεσθαι πιστόν ἄν τι 
              καί ὑγιές πρᾶξαί ποτε, τούς δέ ἄλλους παρακαλεῖν ἐπί πάσης 
              Σικελίας κατοικισμόν τε καί ἰσονομίαν ἔκ τε αὐτῆς Σικελίας 
336.d.5       καί ἐκ Πελοποννήσου συμπάσης, φοβεῖσθαι δέ μηδέ Ἀθή-
              νας· εἰσί γάρ καί ἐκεῖ πάντων ἀνθρώπων διαφέροντες πρός 
              ἀρετήν, ξενοφόνων τε ἀνδρῶν μισοῦντες τόλμας. εἰ δ' οὖν 
              ταῦτα μέν ὕστερα γένοιτ' ἄν, κατεπείγουσιν δέ ὑμᾶς αἱ τῶν 
336.e.1       στάσεων πολλαί καί παντοδαπαί φυόμεναι ἑκάστης ἡμέρας 
              διαφοραί, εἰδέναι μέν που χρή πάντα τινά ἄνδρα, ᾧ καί 
              βραχύ δόξης ὀρθῆς μετέδωκεν θεία τις τύχη, ὡς οὐκ ἔστιν 
              παῦλα κακῶν τοῖς στασιάσασιν, πρίν ἂν οἱ κρατήσαντες 
336.e.5       μάχαις καί ἐκβολαῖς ἀνθρώπων καί σφαγαῖς μνησικακοῦντες 
337.a.1       καί ἐπί τιμωρίας παύσωνται τρεπόμενοι τῶν ἐχθρῶν, ἐγκρατεῖς 
              δέ ὄντες αὑτῶν, θέμενοι νόμους κοινούς μηδέν μᾶλλον πρός 
              ἡδονήν αὑτοῖς ἢ τοῖς ἡττηθεῖσιν κειμένους, ἀναγκάσωσιν 
              αὐτούς χρῆσθαι τοῖς νόμοις διτταῖς οὔσαις ἀνάγκαις, αἰδοῖ καί 
337.a.5       φόβῳ, φόβῳ μέν διά τό κρείττους αὐτῶν εἶναι δεικνύντες τήν 
              βίαν, αἰδοῖ δέ αὖ διά τό κρείττους φαίνεσθαι περί τε τάς 
              ἡδονάς καί τοῖς νόμοις μᾶλλον ἐθέλοντές τε καί δυνάμενοι    
              δουλεύειν. ἄλλως δέ οὐκ ἔστιν ὡς ἄν ποτε κακῶν λήξαι 
337.b.1       πόλις ἐν αὑτῇ στασιάσασα, ἀλλά στάσεις καί ἔχθραι καί 
              μίση καί ἀπιστίαι ταῖς οὕτω διατεθείσαις πόλεσιν αὐταῖς 
              πρός αὑτάς ἀεί γίγνεσθαι φιλεῖ. τούς δή κρατήσαντας ἀεί 
              χρή, ὅτανπερ ἐπιθυμήσωσιν σωτηρίας, αὐτούς ἐν αὑτοῖς 
337.b.5       ἄνδρας προκρῖναι τῶν Ἑλλήνων οὓς ἂν πυνθάνωνται ἀρίστους 
              ὄντας, πρῶτον μέν γέροντας, καί παῖδας καί γυναῖκας κεκτη-
              μένους οἴκοι καί προγόνους αὑτῶν ὅτι μάλιστα πολλούς τε 
              καί ἀγαθούς καί ὀνομαστούς καί κτῆσιν κεκτημένους πάντας 
337.c.1       ἱκανήν -- ἀριθμόν δέ εἶναι μυριάνδρῳ πόλει πεντήκοντα ἱκανοί 
              τοιοῦτοι -- τούτους δή δεήσεσιν καί τιμαῖς ὅτι μεγίσταις 
              οἴκοθεν μεταπέμψασθαι, μεταπεμψαμένους δέ ὀμόσαντας 
              δεῖσθαι καί κελεύειν θεῖναι νόμους, μήτε νικήσασιν μήτε 
337.c.5       νικηθεῖσιν νέμειν πλέον, τό δέ ἴσον καί κοινόν πάσῃ τῇ 
              πόλει. τεθέντων δέ τῶν νόμων ἐν τούτῳ δή τά πάντα 
              ἐστίν. ἂν μέν γάρ οἱ νενικηκότες ἥττους αὑτούς τῶν νόμων 
337.d.1       μᾶλλον τῶν νενικημένων παρέχωνται, πάντ' ἔσται σωτηρίας 
              τε καί εὐδαιμονίας μεστά καί πάντων κακῶν ἀποφυγή· εἰ 
              δέ μή, μήτ' ἐμέ μήτ' ἄλλον κοινωνόν παρακαλεῖν ἐπί τόν μή 
              πειθόμενον τοῖς νῦν ἐπεσταλμένοις. ταῦτα γάρ ἐστιν ἀδελφά 
337.d.5       ὧν τε Δίων ὧν τ' ἐγώ ἐπεχειρήσαμεν Συρακούσαις εὖ 
              φρονοῦντες συμπρᾶξαι, δεύτερα μήν· πρῶτα δ' ἦν ἃ τό 
              πρῶτον ἐπεχειρήθη μετ' αὐτοῦ Διονυσίου πραχθῆναι πᾶσιν 
              κοινά ἀγαθά, τύχη δέ τις ἀνθρώπων κρείττων διεφόρησεν. 
337.e.1       τά δέ νῦν ὑμεῖς πειρᾶσθε εὐτυχέστερον αὐτά ἀγαθῇ πρᾶξαι 
              μοίρᾳ καί θείᾳ τινί τύχῃ. 
                Συμβουλή μέν δή καί ἐπιστολή εἰρήσθω καί ἡ παρά 
              Διονύσιον ἐμή προτέρα ἄφιξις· ἡ δέ δή ὑστέρα πορεία τε 
337.e.5       καί πλοῦς ὡς εἰκότως τε ἅμα καί ἐμμελῶς γέγονεν, ᾧ μέλει    
              ἀκούειν ἔξεστι τό μετά τοῦτο. ὁ μέν γάρ δή πρῶτος χρόνος 
338.a.1       τῆς ἐν Σικελίᾳ διατριβῆς μοι διεπεράνθη, καθάπερ εἶπον, 
              πρίν συμβουλεύειν τοῖς οἰκείοις καί ἑταίροις τοῖς περί Δίωνα· 
              τό μετ' ἐκεῖνα δ' οὖν ἔπεισα ὅπῃ δή ποτ' ἐδυνάμην Διονύσιον 
              ἀφεῖναί με, εἰρήνης δέ γενομένης -- ἦν γάρ τότε πόλεμος ἐν 
338.a.5       Σικελίᾳ -- συνωμολογήσαμεν ἀμφότεροι. Διονύσιος μέν ἔφη 
              μεταπέμψεσθαι Δίωνα καί ἐμέ πάλιν, καταστησάμενος τά 
              περί τήν ἀρχήν ἀσφαλέστερον ἑαυτῷ, Δίωνα δέ ἠξίου 
338.b.1       διανοεῖσθαι μή φυγήν αὑτῷ γεγονέναι τότε, μετάστασιν δέ· 
              ἐγώ δ' ἥξειν ὡμολόγησα ἐπί τούτοις τοῖς λόγοις. γενομένης 
              δέ εἰρήνης, μετεπέμπετό με, Δίωνα δέ ἐπισχεῖν ἔτι ἐνιαυτόν 
              ἐδεῖτο, ἐμέ δέ ἥκειν ἐκ παντός τρόπου ἠξίου. Δίων μέν οὖν 
338.b.5       ἐκέλευέ τέ με πλεῖν καί ἐδεῖτο· καί γάρ δή λόγος ἐχώρει πολύς 
              ἐκ Σικελίας ὡς Διονύσιος θαυμαστῶς φιλοσοφίας ἐν ἐπι-
              θυμίᾳ πάλιν εἴη γεγονώς τά νῦν· ὅθεν ὁ Δίων συντεταμένως 
              ἐδεῖτο ἡμῶν τῇ μεταπέμψει μή ἀπειθεῖν. ἐγώ δέ ᾔδη μέν που 
338.c.1       κατά τήν φιλοσοφίαν τοῖς νέοις πολλά τοιαῦτα γιγνόμενα, 
              ὅμως δ' οὖν ἀσφαλέστερόν μοι ἔδοξεν χαίρειν τότε γε πολλά 
              καί Δίωνα καί Διονύσιον ἐᾶν, καί ἀπηχθόμην ἀμφοῖν 
              ἀποκρινάμενος ὅτι γέρων τε εἴην καί κατά τάς ὁμολογίας 
338.c.5       οὐδέν γίγνοιτο τῶν τά νῦν πραττομένων. ἔοικεν δή τό μετά 
              τοῦτο Ἀρχύτης τε παρά Διονύσιον [πρίν] ἀφικέσθαι -- ἐγώ 
              γάρ πρίν ἀπιέναι ξενίαν καί φιλίαν Ἀρχύτῃ καί τοῖς ἐν 
338.d.1       Τάραντι καί Διονυσίῳ ποιήσας ἀπέπλεον -- ἄλλοι τέ τινες ἐν 
              Συρακούσαις ἦσαν Δίωνός τε ἄττα διακηκοότες καί τούτων 
              τινές ἄλλοι, παρακουσμάτων τινῶν ἔμμεστοι τῶν κατά φιλο-
              σοφίαν· οἳ δοκοῦσί μοι Διονυσίῳ πειρᾶσθαι διαλέγεσθαι τῶν 
338.d.5       περί τά τοιαῦτα, ὡς Διονυσίου πάντα διακηκοότος ὅσα διε-   
              νοούμην ἐγώ. ὁ δέ οὔτε ἄλλως ἐστίν ἀφυής πρός τήν τοῦ 
              μανθάνειν δύναμιν φιλότιμός τε θαυμαστῶς· ἤρεσκέν τε οὖν 
              ἴσως αὐτῷ τά λεγόμενα ᾐσχύνετό τε φανερός γιγνόμενος 
338.e.1       οὐδέν ἀκηκοώς ὅτ' ἐπεδήμουν ἐγώ, ὅθεν ἅμα μέν εἰς ἐπι-
              θυμίαν ᾔει τοῦ διακοῦσαι ἐναργέστερον, ἅμα δ' ἡ φιλοτιμία 
              κατήπειγεν αὐτόν -- δι' ἃ δέ οὐκ ἤκουσεν ἐν τῇ πρόσθεν 
              ἐπιδημίᾳ, διεξήλθομεν ἐν τοῖς ἄνω ῥηθεῖσιν νυνδή λόγοις --  
338.e.5       ἐπειδή δ' οὖν οἴκαδέ τ' ἐσώθην καί καλοῦντος τό δεύτερον 
              ἀπηρνήθην, καθάπερ εἶπον νυνδή, δοκεῖ μοι Διονύσιος 
              παντάπασιν φιλοτιμηθῆναι μή ποτέ τισιν δόξαιμι κατα-
339.a.1       φρονῶν αὐτοῦ τῆς φύσεώς τε καί ἕξεως ἅμα καί τῆς διαίτης 
              ἔμπειρος γεγονώς, οὐκέτ' ἐθέλειν δυσχεραίνων παρ' αὐτόν 
              ἀφικνεῖσθαι. δίκαιος δή λέγειν εἰμί τἀληθές καί ὑπομένειν, 
              εἴ τις ἄρα τά γεγονότα ἀκούσας καταφρονήσει τῆς ἐμῆς 
339.a.5       φιλοσοφίας, τόν τύραννον δέ ἡγήσεται νοῦν ἔχειν. ἔπεμψε 
              μέν γάρ δή Διονύσιος τρίτον ἐπ' ἐμέ τριήρη ῥᾳστώνης ἕνεκα 
              τῆς πορείας, ἔπεμψεν δέ Ἀρχέδημον, ὃν ἡγεῖτό με τῶν ἐν 
339.b.1       Σικελίᾳ περί πλείστου ποιεῖσθαι, τῶν Ἀρχύτῃ συγγεγονότων 
              ἕνα, καί ἄλλους γνωρίμους τῶν ἐν Σικελίᾳ· οὗτοι δέ ἡμῖν 
              ἤγγελλον πάντες τόν αὐτόν λόγον, ὡς θαυμαστόν ὅσον 
              Διονύσιος ἐπιδεδωκώς εἴη πρός φιλοσοφίαν. ἔπεμψεν δέ 
339.b.5       ἐπιστολήν πάνυ μακράν, εἰδώς ὡς πρός Δίωνα διεκείμην καί 
              τήν αὖ Δίωνος προθυμίαν τοῦ ἐμέ πλεῖν καί εἰς Συρακούσας 
              ἐλθεῖν· πρός γάρ δή πάντα ταῦτα ἦν παρεσκευασμένη τήν 
              ἀρχήν ἔχουσα ἡ ἐπιστολή, τῇδέ πῃ φράζουσα --  "Διονύσιος 
339.c.1       Πλάτωνι"  -- τά νόμιμα ἐπί τούτοις εἰπών οὐδέν τό μετά 
              τοῦτο εἶπεν πρότερον ἢ ὡς "Ἂν εἰς Σικελίαν πεισθείς ὑφ' 
              ἡμῶν ἔλθῃς τά νῦν, πρῶτον μέν σοι τά περί Δίωνα ὑπάρξει 
              ταύτῃ γιγνόμενα ὅπῃπερ ἂν αὐτός ἐθέλῃς -- θελήσεις δέ οἶδ' 
339.c.5       ὅτι τά μέτρια, καί ἐγώ συγχωρήσομαι -- εἰ δέ μή, οὐδέν σοι    
              τῶν περί Δίωνα ἕξει πραγμάτων οὔτε περί τἆλλα οὔτε περί 
              αὐτόν κατά νοῦν γιγνόμενα." ταῦθ' οὕτως εἶπεν, τἆλλα δέ 
339.d.1       μακρά ἂν εἴη καί ἄνευ καιροῦ λεγόμενα. ἐπιστολαί δέ ἄλλαι 
              ἐφοίτων παρά τε Ἀρχύτου καί τῶν ἐν Τάραντι, τήν τε 
              φιλοσοφίαν ἐγκωμιάζουσαι τήν Διονυσίου, καί ὅτι, ἂν μή 
              ἀφίκωμαι νῦν, τήν πρός Διονύσιον αὐτοῖς γενομένην φιλίαν 
339.d.5       δι' ἐμοῦ, οὐ σμικράν οὖσαν πρός τά πολιτικά, παντάπασιν 
              διαβαλοίην. ταύτης δή τοιαύτης γενομένης ἐν τῷ τότε 
              χρόνῳ τῆς μεταπέμψεως, τῶν μέν ἐκ Σικελίας τε καί Ἰταλίας 
              ἑλκόντων, τῶν δέ Ἀθήνηθεν ἀτεχνῶς μετά δεήσεως οἷον 
339.e.1       ἐξωθούντων με, καί πάλιν ὁ λόγος ἧκεν ὁ αὐτός, τό μή δεῖν 
              προδοῦναι Δίωνα μηδέ τούς ἐν Τάραντι ξένους τε καί ἑταί-
              ρους, αὐτῷ δέ μοι ὑπῆν ὡς οὐδέν θαυμαστόν νέον ἄνθρωπον 
              παρακούοντα ἀξίων λόγου πραγμάτων, εὐμαθῆ, πρός ἔρωτα 
339.e.5       ἐλθεῖν τοῦ βελτίστου βίου· δεῖν οὖν αὐτό ἐξελέγξαι σαφῶς 
              ὁποτέρως ποτέ ἄρα ἔχοι, καί τοῦτ' αὐτό μηδαμῇ προδοῦναι 
              μηδ' ἐμέ τόν αἴτιον γενέσθαι τηλικούτου ἀληθῶς ὀνείδους, 
340.a.1       εἴπερ ὄντως εἴη τῳ ταῦτα λελεγμένα. πορεύομαι δή τῷ 
              λογισμῷ τούτῳ κατακαλυψάμενος -- πολλά δεδιώς μαντευό-
              μενός τε οὐ πάνυ καλῶς, ὡς ἔοικεν -- ἐλθών δ' οὖν τό τρίτον 
              τῷ σωτῆρι τοῦτό γε οὖν ἔπραξα ὄντως· ἐσώθην γάρ τοι 
340.a.5       πάλιν εὐτυχῶς, καί τούτων γε μετά θεόν Διονυσίῳ χάριν 
              εἰδέναι χρεών, ὅτι πολλῶν βουληθέντων ἀπολέσαι με 
              διεκώλυσεν καί ἔδωκέν τι μέρος αἰδοῖ τῶν περί ἐμέ πρα-
340.b.1       γμάτων. ἐπειδή δέ ἀφικόμην, ᾤμην τούτου πρῶτον ἔλεγχον 
              δεῖν λαβεῖν, πότερον ὄντως εἴη Διονύσιος ἐξημμένος ὑπό 
              φιλοσοφίας ὥσπερ πυρός, ἢ μάτην ὁ πολύς οὗτος ἔλθοι 
              λόγος Ἀθήναζε. ἔστιν δή τις τρόπος τοῦ περί τά τοιαῦτα 
340.b.5       πεῖραν λαμβάνειν οὐκ ἀγεννής ἀλλ' ὄντως τυράννοις πρέπων,    
              ἄλλως τε καί τοῖς τῶν παρακουσμάτων μεστοῖς, ὃ δή κἀγώ 
              Διονύσιον εὐθύς ἐλθών ᾐσθόμην καί μάλα πεπονθότα. δει-
              κνύναι δή δεῖ τοῖς τοιούτοις ὅτι ἔστι πᾶν τό πρᾶγμα οἷόν τε 
340.c.1       καί δι' ὅσων πραγμάτων καί ὅσον πόνον ἔχει. ὁ γάρ ἀκούσας, 
              ἐάν μέν ὄντως ᾖ φιλόσοφος οἰκεῖός τε καί ἄξιος τοῦ πρά-
              γματος θεῖος ὤν, ὁδόν τε ἡγεῖται θαυμαστήν ἀκηκοέναι συν-
              τατέον τε εἶναι νῦν καί οὐ βιωτόν ἄλλως ποιοῦντι· μετά 
340.c.5       τοῦτο δή συντείνας αὐτός τε καί τόν ἡγούμενον τήν ὁδόν, 
              οὐκ ἀνίησιν πρίν ἂν ἢ τέλος ἐπιθῇ πᾶσιν, ἢ λάβῃ δύναμιν 
              ὥστε αὐτός αὑτόν χωρίς τοῦ δείξοντος δυνατός εἶναι ποδη-
340.d.1       γεῖν. ταύτῃ καί κατά ταῦτα διανοηθείς ὁ τοιοῦτος ζῇ, πράτ-
              των μέν ἐν αἷστισιν ἂν ᾖ πράξεσιν, παρά πάντα δέ ἀεί 
              φιλοσοφίας ἐχόμενος καί τροφῆς τῆς καθ' ἡμέραν ἥτις ἂν 
              αὐτόν μάλιστα εὐμαθῆ τε καί μνήμονα καί λογίζεσθαι δυνα-
340.d.5       τόν ἐν αὑτῷ νήφοντα ἀπεργάζηται· τήν δέ ἐναντίαν ταύτῃ 
              μισῶν διατελεῖ. οἱ δέ ὄντως μέν μή φιλόσοφοι, δόξαις δ' 
              ἐπικεχρωσμένοι, καθάπερ οἱ τά σώματα ὑπό τῶν ἡλίων 
              ἐπικεκαυμένοι, ἰδόντες τε ὅσα μαθήματά ἐστιν καί ὁ πόνος 
340.e.1       ἡλίκος καί δίαιτα ἡ καθ' ἡμέραν ὡς πρέπουσα ἡ κοσμία τῷ 
              πράγματι, χαλεπόν ἡγησάμενοι καί ἀδύνατον αὑτοῖς, οὔτε δή 
341.a.1       ἐπιτηδεύειν δυνατοί γίγνονται, ἔνιοι δέ αὐτῶν πείθουσιν 
              αὑτούς ὡς ἱκανῶς ἀκηκοότες εἰσίν τό ὅλον, καί οὐδέν ἔτι 
              δέονταί τινων πραγμάτων. ἡ μέν δή πεῖρα αὕτη γίγνεται 
              ἡ σαφής τε καί ἀσφαλεστάτη πρός τούς τρυφῶντάς τε καί 
341.a.5       ἀδυνάτους διαπονεῖν, ὡς μηδέποτε βαλεῖν ἐν αἰτίᾳ τόν 
              δεικνύντα ἀλλ' αὐτόν αὑτόν, μή δυνάμενον πάντα τά πρός-
              φορα ἐπιτηδεύειν τῷ πράγματι. οὕτω δή καί Διονυσίῳ τότ' 
              ἐρρήθη τά ῥηθέντα. πάντα μέν οὖν οὔτ' ἐγώ διεξῆλθον οὔτε 
341.b.1       Διονύσιος ἐδεῖτο· πολλά γάρ αὐτός καί τά μέγιστα εἰδέναι    
              τε καί ἱκανῶς ἔχειν προσεποιεῖτο διά τάς ὑπό τῶν ἄλλων 
              παρακοάς. ὕστερον δέ καί ἀκούω γεγραφέναι αὐτόν περί ὧν 
              τότε ἤκουσε, συνθέντα ὡς αὑτοῦ τέχνην, οὐδέν τῶν αὐτῶν 
341.b.5       ὧν ἀκούοι· οἶδα δέ οὐδέν τούτων. ἄλλους μέν τινας οἶδα 
              γεγραφότας περί τῶν αὐτῶν τούτων, οἵτινες δέ, οὐδ' αὐτοί 
              αὑτούς. τοσόνδε γε μήν περί πάντων ἔχω φράζειν τῶν γε-
341.c.1       γραφότων καί γραψόντων, ὅσοι φασίν εἰδέναι περί ὧν ἐγώ 
              σπουδάζω, εἴτ' ἐμοῦ ἀκηκοότες εἴτ' ἄλλων εἴθ' ὡς εὑρόντες 
              αὐτοί· τούτους οὐκ ἔστιν κατά γε τήν ἐμήν δόξαν περί τοῦ 
              πράγματος ἐπαΐειν οὐδέν. οὔκουν ἐμόν γε περί αὐτῶν ἔστιν 
341.c.5       σύγγραμμα οὐδέ μήποτε γένηται· ῥητόν γάρ οὐδαμῶς ἐστιν 
              ὡς ἄλλα μαθήματα, ἀλλ' ἐκ πολλῆς συνουσίας γιγνομένης 
              περί τό πρᾶγμα αὐτό καί τοῦ συζῆν ἐξαίφνης, οἷον ἀπό πυρός 
341.d.1       πηδήσαντος ἐξαφθέν φῶς, ἐν τῇ ψυχῇ γενόμενον αὐτό ἑαυτό 
              ἤδη τρέφει. καίτοι τοσόνδε γε οἶδα, ὅτι γραφέντα ἢ 
              λεχθέντα ὑπ' ἐμοῦ βέλτιστ' ἂν λεχθείη· καί μήν ὅτι γε-
              γραμμένα κακῶς οὐχ ἥκιστ' ἂν ἐμέ λυποῖ. εἰ δέ μοι 
341.d.5       ἐφαίνετο γραπτέα θ' ἱκανῶς εἶναι πρός τούς πολλούς καί ῥητά, 
              τί τούτου κάλλιον ἐπέπρακτ' ἂν ἡμῖν ἐν τῷ βίῳ ἢ τοῖς τε 
              ἀνθρώποισι μέγα ὄφελος γράψαι καί τήν φύσιν εἰς φῶς 
341.e.1       πᾶσιν προαγαγεῖν; ἀλλ' οὔτε ἀνθρώποις ἡγοῦμαι τήν ἐπι-
              χείρησιν περί αὐτῶν λεγομένην ἀγαθόν, εἰ μή τισιν ὀλίγοις 
              ὁπόσοι δυνατοί ἀνευρεῖν αὐτοί διά σμικρᾶς ἐνδείξεως, τῶν τε 
              δή ἄλλων τούς μέν καταφρονήσεως οὐκ ὀρθῆς ἐμπλήσειεν ἂν 
341.e.5       οὐδαμῇ ἐμμελῶς, τούς δέ ὑψηλῆς καί χαύνης ἐλπίδος, ὡς 
342.a.1       σέμν' ἄττα μεμαθηκότας. ἔτι δέ μακρότερα περί αὐτῶν ἐν 
              νῷ μοι γέγονεν εἰπεῖν· τάχα γάρ ἂν περί ὧν λέγω σα-
              φέστερον ἂν εἴη λεχθέντων αὐτῶν. ἔστι γάρ τις λόγος    
              ἀληθής, ἐναντίος τῷ τολμήσαντι γράφειν τῶν τοιούτων καί 
342.a.5       ὁτιοῦν, πολλάκις μέν ὑπ' ἐμοῦ καί πρόσθεν ῥηθείς, ἔοικεν δ' 
              οὖν εἶναι καί νῦν λεκτέος. 
                Ἔστιν τῶν ὄντων ἑκάστῳ, δι' ὧν τήν ἐπιστήμην ἀνάγκη 
              παραγίγνεσθαι, τρία, τέταρτον δ' αὐτή -- πέμπτον δ' αὐτό 
342.b.1       τιθέναι δεῖ ὃ δή γνωστόν τε καί ἀληθῶς ἐστιν ὄν -- ἓν μέν 
              ὄνομα, δεύτερον δέ λόγος, τό δέ τρίτον εἴδωλον, τέταρτον 
              δέ ἐπιστήμη. περί ἓν οὖν λαβέ βουλόμενος μαθεῖν τό νῦν 
              λεγόμενον, καί πάντων οὕτω πέρι νόησον. κύκλος ἐστίν 
342.b.5       τι λεγόμενον, ᾧ τοῦτ' αὐτό ἐστιν ὄνομα ὃ νῦν ἐφθέγμεθα. 
              λόγος δ' αὐτοῦ τό δεύτερον, ἐξ ὀνομάτων καί ῥημάτων συγ-
              κείμενος· τό γάρ ἐκ τῶν ἐσχάτων ἐπί τό μέσον ἴσον ἀπέχον 
              πάντῃ, λόγος ἂν εἴη ἐκείνου ᾧπερ στρογγύλον καί περιφερές 
342.c.1       ὄνομα καί κύκλος. τρίτον δέ τό ζωγραφούμενόν τε καί 
              ἐξαλειφόμενον καί τορνευόμενον καί ἀπολλύμενον· ὧν αὐτός 
              ὁ κύκλος, ὃν πέρι πάντ' ἐστίν ταῦτα, οὐδέν πάσχει, τούτων 
              ὡς ἕτερον ὄν. τέταρτον δέ ἐπιστήμη καί νοῦς ἀληθής τε 
342.c.5       δόξα περί ταῦτ' ἐστίν· ὡς δέ ἓν τοῦτο αὖ πᾶν θετέον, οὐκ 
              ἐν φωναῖς οὐδ' ἐν σωμάτων σχήμασιν ἀλλ' ἐν ψυχαῖς ἐνόν, 
              ᾧ δῆλον ἕτερόν τε ὂν αὐτοῦ τοῦ κύκλου τῆς φύσεως τῶν 
342.d.1       τε ἔμπροσθεν λεχθέντων τριῶν. τούτων δέ ἐγγύτατα μέν 
              συγγενείᾳ καί ὁμοιότητι τοῦ πέμπτου νοῦς πεπλησίακεν, 
              τἆλλα δέ πλέον ἀπέχει. ταὐτόν δή περί τε εὐθέος ἅμα καί 
              περιφεροῦς σχήματος καί χρόας, περί τε ἀγαθοῦ καί καλοῦ 
342.d.5       καί δικαίου, καί περί σώματος ἅπαντος σκευαστοῦ τε καί 
              κατά φύσιν γεγονότος, πυρός ὕδατός τε καί τῶν τοιούτων 
              πάντων, καί ζῴου σύμπαντος πέρι καί ἐν ψυχαῖς ἤθους, καί 
              περί ποιήματα καί παθήματα σύμπαντα· οὐ γάρ ἂν τούτων 
342.e.1       μή τις τά τέτταρα λάβῃ ἁμῶς γέ πως, οὔποτε τελέως 
              ἐπιστήμης τοῦ πέμπτου μέτοχος ἔσται. πρός γάρ τούτοις    
              ταῦτα οὐχ ἧττον ἐπιχειρεῖ τό ποῖόν τι περί ἕκαστον δηλοῦν 
343.a.1       ἢ τό ὂν ἑκάστου διά τό τῶν λόγων ἀσθενές· ὧν ἕνεκα νοῦν 
              ἔχων οὐδείς τολμήσει ποτέ εἰς αὐτό τιθέναι τά νενοημένα 
              ὑπ' αὐτοῦ, καί ταῦτα εἰς ἀμετακίνητον, ὃ δή πάσχει τά 
              γεγραμμένα τύποις. τοῦτο δέ πάλιν αὖ τό νῦν λεγόμενον 
343.a.5       δεῖ μαθεῖν. κύκλος ἕκαστος τῶν ἐν ταῖς πράξεσι γραφο-
              μένων ἢ καί τορνευθέντων μεστός τοῦ ἐναντίου ἐστίν τῷ 
              πέμπτῳ -- τοῦ γάρ εὐθέος ἐφάπτεται πάντῃ -- αὐτός δέ, φαμέν, 
              ὁ κύκλος οὔτε τι σμικρότερον οὔτε μεῖζον τῆς ἐναντίας ἔχει 
              ἐν αὑτῷ φύσεως. ὄνομά τε αὐτῶν φαμεν οὐδέν οὐδενί 
343.b.1       βέβαιον εἶναι, κωλύειν δ' οὐδέν τά νῦν στρογγύλα καλού-
              μενα εὐθέα κεκλῆσθαι τά τε εὐθέα δή στρογγύλα, καί οὐδέν 
              ἧττον βεβαίως ἕξειν τοῖς μεταθεμένοις καί ἐναντίως καλοῦσιν. 
              καί μήν περί λόγου γε ὁ αὐτός λόγος, εἴπερ ἐξ ὀνομάτων 
343.b.5       καί ῥημάτων σύγκειται, μηδέν ἱκανῶς βεβαίως εἶναι βέ-
              βαιον· μυρίος δέ λόγος αὖ περί ἑκάστου τῶν τεττάρων ὡς 
              ἀσαφές, τό δέ μέγιστον, ὅπερ εἴπομεν ὀλίγον ἔμπροσθεν, 
              ὅτι δυοῖν ὄντοιν, τοῦ τε ὄντος καί τοῦ ποιοῦ τινος, οὐ τό 
343.c.1       ποιόν τι, τό δέ τί, ζητούσης εἰδέναι τῆς ψυχῆς, τό μή ζητού-
              μενον ἕκαστον τῶν τεττάρων προτεῖνον τῇ ψυχῇ λόγῳ τε 
              καί κατ' ἔργα, αἰσθήσεσιν εὐέλεγκτον τό τε λεγόμενον καί 
              δεικνύμενον ἀεί παρεχόμενον ἕκαστον, ἀπορίας τε καί ἀσα-
343.c.5       φείας ἐμπίμπλησι πάσης ὡς ἔπος εἰπεῖν πάντ' ἄνδρα. ἐν 
              οἷσι μέν οὖν μηδ' εἰθισμένοι τό ἀληθές ζητεῖν ἐσμεν ὑπό 
              πονηρᾶς τροφῆς, ἐξαρκεῖ δέ τό προταθέν τῶν εἰδώλων, οὐ 
              καταγέλαστοι γιγνόμεθα ὑπ' ἀλλήλων, οἱ ἐρωτώμενοι ὑπό 
343.d.1       τῶν ἐρωτώντων, δυναμένων δέ τά τέτταρα διαρρίπτειν τε 
              καί ἐλέγχειν· ἐν οἷς δ' ἂν τό πέμπτον ἀποκρίνασθαι καί 
              δηλοῦν ἀναγκάζωμεν, ὁ βουλόμενος τῶν δυναμένων ἀνατρέ-   
              πειν κρατεῖ. καί ποιεῖ τόν ἐξηγούμενον ἐν λόγοις ἢ γράμ-
343.d.5       μασιν ἢ ἀποκρίσεσιν τοῖς πολλοῖς τῶν ἀκουόντων δοκεῖν 
              μηδέν γιγνώσκειν ὧν ἂν ἐπιχειρῇ γράφειν ἢ λέγειν, ἀγνο-
              ούντων ἐνίοτε ὡς οὐχ ἡ ψυχή τοῦ γράψαντος ἢ λέξαντος 
              ἐλέγχεται, ἀλλ' ἡ τῶν τεττάρων φύσις ἑκάστου, πεφυκυῖα 
343.e.1       φαύλως. ἡ δέ διά πάντων αὐτῶν διαγωγή, ἄνω καί κάτω 
              μεταβαίνουσα ἐφ' ἕκαστον, μόγις ἐπιστήμην ἐνέτεκεν εὖ 
              πεφυκότος εὖ πεφυκότι· κακῶς δέ ἂν φυῇ, ὡς ἡ τῶν πολλῶν 
              ἕξις τῆς ψυχῆς εἴς τε τό μαθεῖν εἴς τε τά λεγόμενα ἤθη 
344.a.1       πέφυκεν, τά δέ διέφθαρται, οὐδ' ἂν ὁ Λυγκεύς ἰδεῖν ποιή-
              σειεν τούς τοιούτους. ἑνί δέ λόγῳ, τόν μή συγγενῆ τοῦ 
              πράγματος οὔτ' ἂν εὐμάθεια ποιήσειέν ποτε οὔτε μνήμη --  
              τήν ἀρχήν γάρ ἐν ἀλλοτρίαις ἕξεσιν οὐκ ἐγγίγνεται -- ὥστε 
344.a.5       ὁπόσοι τῶν δικαίων τε καί τῶν ἄλλων ὅσα καλά μή προς-
              φυεῖς εἰσιν καί συγγενεῖς, ἄλλοι δέ ἄλλων εὐμαθεῖς ἅμα 
              καί μνήμονες, οὐδ' ὅσοι συγγενεῖς, δυσμαθεῖς δέ καί ἀμνή-
              μονες, οὐδένες τούτων μήποτε μάθωσιν ἀλήθειαν ἀρετῆς εἰς 
344.b.1       τό δυνατόν οὐδέ κακίας. ἅμα γάρ αὐτά ἀνάγκη μανθάνειν 
              καί τό ψεῦδος ἅμα καί ἀληθές τῆς ὅλης οὐσίας, μετά τριβῆς 
              πάσης καί χρόνου πολλοῦ, ὅπερ ἐν ἀρχαῖς εἶπον· μόγις δέ 
              τριβόμενα πρός ἄλληλα αὐτῶν ἕκαστα, ὀνόματα καί λόγοι 
344.b.5       ὄψεις τε καί αἰσθήσεις, ἐν εὐμενέσιν ἐλέγχοις ἐλεγχόμενα 
              καί ἄνευ φθόνων ἐρωτήσεσιν καί ἀποκρίσεσιν χρωμένων, 
              ἐξέλαμψε φρόνησις περί ἕκαστον καί νοῦς, συντείνων ὅτι 
344.c.1       μάλιστ' εἰς δύναμιν ἀνθρωπίνην. διό δή πᾶς ἀνήρ σπουδαῖος 
              τῶν ὄντων σπουδαίων πέρι πολλοῦ δεῖ μή γράψας ποτέ ἐν 
              ἀνθρώποις εἰς φθόνον καί ἀπορίαν καταβαλεῖ. ἑνί δή ἐκ 
              τούτων δεῖ γιγνώσκειν λόγῳ, ὅταν ἴδῃ τίς του συγγράμματα 
344.c.5       γεγραμμένα εἴτε ἐν νόμοις νομοθέτου εἴτε ἐν ἄλλοις τισίν 
              ἅττ' οὖν, ὡς οὐκ ἦν τούτῳ ταῦτα σπουδαιότατα, εἴπερ ἔστ' 
              αὐτός σπουδαῖος, κεῖται δέ που ἐν χώρᾳ τῇ καλλίστῃ τῶν    
              τούτου· εἰ δέ ὄντως αὐτῷ ταῦτ' ἐσπουδασμένα ἐν γράμ-
344.d.1       μασιν ἐτέθη, "ἐξ ἄρα δή τοι ἔπειτα," θεοί μέν οὔ, βροτοί 
              δέ "φρένας ὤλεσαν αὐτοί." 
                Τούτῳ δή τῷ μύθῳ τε καί πλάνῳ ὁ συνεπισπόμενος εὖ 
              εἴσεται, εἴτ' οὖν Διονύσιος ἔγραψέν τι τῶν περί φύσεως 
344.d.5       ἄκρων καί πρώτων εἴτε τις ἐλάττων εἴτε μείζων, ὡς οὐδέν 
              ἀκηκοώς οὐδέ μεμαθηκώς ἦν ὑγιές ὧν ἔγραψεν κατά τόν 
              ἐμόν λόγον· ὁμοίως γάρ ἂν αὐτά ἐσέβετο ἐμοί, καί οὐκ 
              ἂν αὐτά ἐτόλμησεν εἰς ἀναρμοστίαν καί ἀπρέπειαν ἐκβάλ-
              λειν. οὔτε γάρ ὑπομνημάτων χάριν ἔγραψεν -- οὐδέν γάρ 
344.e.1       δεινόν μή τις αὐτό ἐπιλάθηται, ἐάν ἅπαξ τῇ ψυχῇ περι-
              λάβῃ· πάντων γάρ ἐν βραχυτάτοις κεῖται -- φιλοτιμίας δέ 
              αἰσχρᾶς, εἴπερ, ἕνεκα, εἴθ' ὡς αὑτοῦ τιθέμενος εἴθ' ὡς παι-
              δείας δή μέτοχος ὤν, ἧς οὐκ ἄξιος ἦν ἀγαπῶν δόξαν τήν 
345.a.1       τῆς μετοχῆς γενομένης. εἰ μέν οὖν ἐκ τῆς μιᾶς συνουσίας 
              Διονυσίῳ τοῦτο γέγονεν, τάχ' ἂν εἴη, γέγονεν δ' οὖν ὅπως, 
              "ἴττω Ζεύς," φησίν ὁ Θηβαῖος· διεξῆλθον μέν γάρ ὡς εἶπόν 
              τε ἐγώ καί ἅπαξ μόνον, ὕστερον δέ οὐ πώποτε ἔτι. ἐννοεῖν 
345.a.5       δή δεῖ τό μετά τοῦτο, ὅτῳ μέλει τό περί αὐτά γεγονός εὑρεῖν 
              ὅπῃ ποτέ γέγονεν, τίνι πότ' αἰτίᾳ τό δεύτερον καί τό τρίτον, 
              πλεονάκις τε οὐ διεξῇμεν· πότερον Διονύσιος ἀκούσας μόνον 
345.b.1       ἅπαξ, οὕτως εἰδέναι τε οἴεται καί ἱκανῶς οἶδεν, εἴτε αὐτός 
              εὑρών ἢ καί μαθών ἔμπροσθεν παρ' ἑτέρων, ἢ φαῦλα εἶναι 
              τά λεχθέντα, ἢ τό τρίτον οὐ καθ' αὑτόν, μείζονα δέ, καί 
              ὄντως οὐκ ἂν δυνατός εἶναι φρονήσεώς τε καί ἀρετῆς ζῆν 
345.b.5       ἐπιμελούμενος. εἰ μέν γάρ φαῦλα, πολλοῖς μάρτυσι μα-
              χεῖται τά ἐναντία λέγουσιν, οἳ περί τῶν τοιούτων πάμπολυ 
              Διονυσίου κυριώτεροι ἂν εἶεν κριταί· εἰ δέ ηὑρηκέναι ἢ 
              μεμαθηκέναι, ἄξια δ' οὖν εἶναι πρός παιδείαν ψυχῆς ἐλευ-
345.c.1       θέρας, πῶς ἄν, μή θαυμαστός ὢν ἄνθρωπος, τόν ἡγεμόνα    
              τούτων καί κύριον οὕτως εὐχερῶς ἠτίμασέν ποτ' ἄν; πῶς 
              δ' ἠτίμασεν, ἐγώ φράζοιμ' ἄν. 
                Οὐ πολύν χρόνον διαλιπών τό μετά τοῦτο, ἐν τῷ πρόσθεν 
345.c.5       Δίωνα ἐῶν τά ἑαυτοῦ κεκτῆσθαι καί καρποῦσθαι χρήματα, 
              τότε οὐκέτ' εἴα τούς ἐπιτρόπους αὐτοῦ πέμπειν εἰς Πελοπόν-
              νησον, καθάπερ ἐπιλελησμένος τῆς ἐπιστολῆς παντάπασιν· 
              εἶναι γάρ αὐτά οὐ Δίωνος ἀλλά τοῦ ὑέος, ὄντος μέν ἀδελ-
345.d.1       φιδοῦ αὐτοῦ κατά νόμους ἐπιτροπεύοντος. τά μέν δή πε-
              πραγμένα μέχρι τούτου ταῦτ' ἦν ἐν τῷ τότε χρόνῳ, τούτων 
              δέ οὕτω γενομένων, ἑωράκη τε ἐγώ ἀκριβῶς τήν ἐπιθυμίαν 
              τήν Διονυσίου φιλοσοφίας, ἀγανακτεῖν τε ἐξῆν εἴτε βου-
345.d.5       λοίμην εἴτε μή. ἦν γάρ θέρος ἤδη τότε καί ἔκπλοι τῶν 
              νεῶν· ἐδόκει δή χαλεπαίνειν μέν οὐ δεῖν ἐμέ Διονυσίῳ 
              μᾶλλον ἢ ἐμαυτῷ τε καί τοῖς βιασαμένοις ἐλθεῖν ἐμέ τό 
345.e.1       τρίτον εἰς τόν πορθμόν τόν περί τήν Σκύλλαν, 
345.e.1          
                    ὄφρ' ἔτι τήν ὀλοήν ἀναμετρήσαιμι Χάρυβδιν, 
345.e.2          
              λέγειν δέ πρός Διονύσιον ὅτι μοι μένειν ἀδύνατον εἴη Δίωνος 
              οὕτω προπεπηλακισμένου. ὁ δέ παρεμυθεῖτό τε καί ἐδεῖτο 
345.e.5       μένειν, οὐκ οἰόμενός οἱ καλῶς ἔχειν ἐμέ ἄγγελον αὐτόν τῶν 
              τοιούτων ἐλθεῖν ὅτι τάχος· οὐ πείθων δέ αὐτός μοι πομπήν 
346.a.1       παρασκευάσειν ἔφη. ἐγώ γάρ ἐν τοῖς ἀποστόλοις πλοίοις 
              ἐμβάς διενοούμην πλεῖν, τεθυμωμένος, πάσχειν τε οἰόμενος 
              δεῖν, εἰ διακωλυοίμην, ὁτιοῦν, ἐπειδή περιφανῶς ἠδίκουν μέν 
              οὐδέν, ἠδικούμην δέ· ὁ δέ οὐδέν με τοῦ καταμένειν προσιέ-
346.a.5       μενον ὁρῶν, μηχανήν τοῦ μεῖναι τόν τότε ἔκπλουν μηχανᾶται 
              τοιάνδε τινά. τῇ μετά ταῦτα ἐλθών ἡμέρᾳ λέγει πρός με 
              πιθανόν λόγον· "Ἐμοί καί σοί Δίων," ἔφη, "καί τά Δίωνος    
346.b.1       ἐκποδών ἀπαλλαχθήτω τοῦ περί αὐτά πολλάκις διαφέρεσθαι· 
              ποιήσω γάρ διά σέ, ἔφη, Δίωνι τάδε. ἀξιῶ ἐκεῖνον ἀπολα-
              βόντα τά ἑαυτοῦ οἰκεῖν μέν ἐν Πελοποννήσῳ, μή ὡς φυγάδα 
              δέ, ἀλλ' ὡς αὐτῷ καί δεῦρο ἐξόν ἀποδημεῖν, ὅταν ἐκείνῳ τε 
346.b.5       καί ἐμοί καί ὑμῖν τοῖς φίλοις κοινῇ συνδοκῇ· ταῦτα δ' εἶναι 
              μή ἐπιβουλεύοντος ἐμοί, τούτων δέ ἐγγυητάς γίγνεσθαι σέ 
              τε καί τούς σούς οἰκείους καί τούς ἐνθάδε Δίωνος, ὑμῖν δέ 
              τό βέβαιον ἐκεῖνος παρεχέτω. τά χρήματα δέ ἃ ἂν λάβῃ, 
346.c.1       κατά Πελοπόννησον μέν καί Ἀθήνας κείσθω παρ' οἷστισιν 
              ἂν ὑμῖν δοκῇ, καρπούσθω δέ Δίων, μή κύριος δέ ἄνευ ὑμῶν 
              γιγνέσθω ἀνελέσθαι. ἐγώ γάρ ἐκείνῳ μέν οὐ σφόδρα 
              πιστεύω τούτοις χρώμενον ἂν τοῖς χρήμασιν δίκαιον γί-
346.c.5       γνεσθαι περί ἐμέ -- οὐ γάρ ὀλίγα ἔσται -- σοί δέ καί τοῖς 
              σοῖς μᾶλλον πεπίστευκα. ὅρα δή ταῦτα εἴ σοι ἀρέσκει, 
              καί μένε ἐπί τούτοις τόν ἐνιαυτόν τοῦτον, εἰς δέ ὥρας ἄπιθι 
346.d.1       λαβών τά χρήματα ταῦτα· καί Δίων εὖ οἶδ' ὅτι πολλήν 
              χάριν ἕξει σοι διαπραξαμένῳ ταῦτα ὑπέρ ἐκείνου." τοῦτον 
              δή ἐγώ τόν λόγον ἀκούσας ἐδυσχέραινον μέν, ὅμως δέ 
              βουλευσάμενος ἔφην εἰς τήν ὑστεραίαν αὐτῷ περί τούτων 
346.d.5       τά δόξαντα ἀπαγγελεῖν. ταῦτα συνεθέμεθα τότε. ἐβου-
              λευόμην δή τό μετά ταῦτα κατ' ἐμαυτόν γενόμενος, μάλα 
              συγκεχυμένος· πρῶτος δ' ἦν μοι τῆς βουλῆς ἡγούμενος ὅδε 
346.e.1       λόγος. "Φέρε, εἰ διανοεῖται τούτων μηδέν ποιεῖν Διονύ-
              σιος ὧν φησιν, ἀπελθόντος δ' ἐμοῦ ἐάν ἐπιστέλλῃ Δίωνι 
              πιθανῶς, αὐτός τε καί ἄλλοις πολλοῖς τῶν αὐτοῦ διακελευό-
              μενος, ἃ νῦν πρός ἐμέ λέγει, ὡς αὐτοῦ μέν ἐθέλοντος, ἐμοῦ 
346.e.5       δέ οὐκ ἐθελήσαντος ἃ προυκαλεῖτό με δρᾶν, ἀλλ' ὀλιγωρή-
              σαντος τῶν ἐκείνου τό παράπαν πραγμάτων, πρός δέ καί 
              τούτοισιν ἔτι μηδ' ἐθέλῃ με ἐκπέμπειν, αὐτός τῶν ναυκλήρων    
347.a.1       μηδενί προστάττων, ἐνδείξηται δέ πᾶσιν ῥᾳδίως ὡς ἀβουλῶν 
              ἐμέ ἐκπλεῖν, ἆρά τις ἐθελήσει με ἄγειν ναύτην ὁρμώμενον 
              ἐκ τῆς Διονυσίου οἰκίας;"  -- ᾤκουν γάρ πρός τοῖς ἄλλοισιν 
              κακοῖς ἐν τῷ κήπῳ τῷ περί τήν οἰκίαν, ὅθεν οὐδ' ἂν ὁ 
347.a.5       θυρωρός ἤθελέν με ἀφεῖναι μή πεμφθείσης αὐτῷ τινος 
              ἐντολῆς παρά Διονυσίου --  "ἂν δέ περιμείνω τόν ἐνιαυτόν, 
              ἕξω μέν Δίωνι ταῦτα ἐπιστέλλειν, ἐν οἷς τ' αὖτ' εἰμί καί ἃ 
              πράττω· καί ἐάν μέν δή ποιῇ τι Διονύσιος ὧν φησιν, οὐ 
347.b.1       παντάπασιν ἔσται μοι καταγελάστως πεπραγμένα -- τάλαντα 
              γάρ ἴσως ἐστίν οὐκ ἔλαττον, ἂν ἐκτιμᾷ τις ὀρθῶς, ἑκατόν 
              ἡ Δίωνος οὐσία -- ἂν δ' οὖν γίγνηται τά νῦν ὑποφαίνοντα 
              οἷα εἰκός αὐτά γίγνεσθαι, ἀπορῶ μέν ὅτι χρήσομαι ἐμαυτῷ, 
347.b.5       ὅμως δέ ἀναγκαῖον ἴσως ἐνιαυτόν γ' ἔτι πονῆσαι καί ἔργοις 
              ἐλέγξαι πειρᾶσθαι τάς Διονυσίου μηχανάς." ταῦτά μοι 
              δόξαντα, εἰς τήν ὑστεραίαν εἶπον πρός Διονύσιον ὅτι "Δέ-
347.c.1       δοκταί μοι μένειν· ἀξιῶ μήν," ἔφην, "μή κύριον ἡγεῖσθαί 
              σε Δίωνος ἐμέ, πέμπειν δέ μετ' ἐμοῦ σέ παρ' αὐτόν γράμ-
              ματα τά νῦν δεδογμένα δηλοῦντα, καί ἐρωτᾶν εἴτε ἀρκεῖ 
              ταῦτα αὐτῷ, καί εἰ μή, βούλεται δέ ἄλλ' ἄττα καί ἀξιοῖ, 
347.c.5       καί ταῦτα ἐπιστέλλειν ὅτι τάχιστα, σέ δέ νεωτερίζειν μηδέν 
              πω τῶν περί ἐκεῖνον." ταῦτα ἐρρήθη, ταῦτα συνωμολογή-
              σαμεν, ὡς νῦν εἴρηται σχεδόν. ἐξέπλευσεν δή τά πλοῖα 
              μετά τοῦτο, καί οὐκέτι μοι δυνατόν ἦν πλεῖν, ὅτε δή μοι καί 
347.d.1       Διονύσιος ἐμνήσθη λέγων ὅτι τήν ἡμίσειαν τῆς οὐσίας εἶναι 
              δέοι Δίωνος, τήν δ' ἡμίσειαν τοῦ ὑέος· ἔφη δή πωλήσειν 
              αὐτήν, πραθείσης δέ τά μέν ἡμίσεα ἐμοί δώσειν ἄγειν, τά 
              δ' ἡμίσεα τῷ παιδί καταλείψειν αὐτοῦ· τό γάρ δή δικαιό-
347.d.5       τατον οὕτως ἔχειν. πληγείς δ' ἐγώ τῷ λεχθέντι πάνυ μέν    
              ᾤμην γελοῖον εἶναι ἀντιλέγειν ἔτι, ὅμως δ' εἶπον ὅτι χρείη 
              τήν παρά Δίωνος ἐπιστολήν περιμένειν ἡμᾶς καί ταῦτα 
              πάλιν αὐτά ἐπιστέλλειν. ὁ δέ ἑξῆς τούτοις πάνυ νεανικῶς 
347.e.1       ἐπώλει τήν οὐσίαν αὐτοῦ πᾶσαν, ὅπῃ τε καί ὅπως ἤθελε 
              καί οἷστισι, πρός ἐμέ δέ οὐδέν ὅλως ἐφθέγγετο περί αὐτῶν, 
              καί μήν ὡσαύτως ἐγώ πρός ἐκεῖνον αὖ περί τῶν Δίωνος 
              πραγμάτων οὐδέν ἔτι διελεγόμην· οὐδέν γάρ ἔτι πλέον 
347.e.5       ᾤμην ποιεῖν. 
                Μέχρι μέν δή τούτων ταύτῃ μοι βεβοηθημένον ἐγεγόνει 
              φιλοσοφίᾳ καί φίλοις· τό δέ μετά ταῦτα ἐζῶμεν ἐγώ καί 
348.a.1       Διονύσιος, ἐγώ μέν βλέπων ἔξω, καθάπερ ὄρνις ποθῶν 
              ποθεν ἀναπτέσθαι, ὁ δέ διαμηχανώμενος τίνα τρόπον ἀνα-
              σοβήσοι με μηδέν ἀποδούς τῶν Δίωνος· ὅμως δέ ἔφαμεν 
              ἑταῖροί γε εἶναι πρός πᾶσαν Σικελίαν. τῶν δή μισθοφόρων 
348.a.5       τούς πρεσβυτέρους Διονύσιος ἐπεχείρησεν ὀλιγομισθοτέρους 
              ποιεῖν παρά τά τοῦ πατρός ἔθη, θυμωθέντες δέ οἱ στρατιῶται 
              συνελέγησαν ἁθρόοι καί οὐκ ἔφασαν ἐπιτρέψειν. ὁ δ' ἐπε-
348.b.1       χείρει βιάζεσθαι κλείσας τάς τῆς ἀκροπόλεως πύλας, οἱ δ' 
              ἐφέροντο εὐθύς πρός τά τείχη, παιῶνά τινα ἀναβοήσαντες 
              βάρβαρον καί πολεμικόν· οὗ δή περιδεής Διονύσιος γενό-
              μενος ἅπαντα συνεχώρησεν καί ἔτι πλείω τοῖς τότε συλλε-
348.b.5       χθεῖσι τῶν πελταστῶν. λόγος δή τις ταχύ διῆλθεν ὡς 
              Ἡρακλείδης αἴτιος εἴη γεγονώς πάντων τούτων· ὃν ἀκούσας 
              ὁ μέν Ἡρακλείδης ἐκποδών αὑτόν ἔσχεν ἀφανῆ, Διονύσιος 
348.c.1       δέ ἐζήτει λαβεῖν, ἀπορῶν δέ, Θεοδότην μεταπεμψάμενος 
              εἰς τόν κῆπον -- ἔτυχον δ' ἐν τῷ κήπῳ καί ἐγώ τότε περι-
              πατῶν -- τά μέν οὖν ἄλλα οὔτ' οἶδα οὔτ' ἤκουον διαλεγο-
              μένων, ἃ δέ ἐναντίον εἶπεν Θεοδότης ἐμοῦ πρός Διονύσιον, 
348.c.5       οἶδά τε καί μέμνημαι. "Πλάτων γάρ," ἔφη, "Διονύσιον 
              ἐγώ πείθω τουτονί, ἐάν ἐγώ γένωμαι δεῦρο Ἡρακλείδην    
              κομίσαι δυνατός ἡμῖν εἰς λόγους περί τῶν ἐγκλημάτων αὐτῷ 
              τῶν νῦν γεγονότων, ἂν ἄρα μή δόξῃ δεῖν αὐτόν οἰκεῖν ἐν 
              Σικελίᾳ, τόν τε ὑόν λαβόντα καί τήν γυναῖκα ἀξιῶ εἰς 
348.d.1       Πελοπόννησον ἀποπλεῖν, οἰκεῖν τε βλάπτοντα μηδέν Διο-
              νύσιον ἐκεῖ, καρπούμενον δέ τά ἑαυτοῦ. μετεπεμψάμην 
              μέν οὖν καί πρότερον αὐτόν, μεταπέμψομαι δέ καί νῦν, ἄντ' 
              οὖν ἀπό τῆς προτέρας μεταπομπῆς ἄντε καί ἀπό τῆς νῦν 
348.d.5       ὑπακούσῃ μοι· Διονύσιον δέ ἀξιῶ καί δέομαι, ἄν τις ἐντυγ-
              χάνῃ Ἡρακλείδῃ ἐάντ' ἐν ἀγρῷ ἐάντ' ἐνθάδε, μηδέν ἄλλο 
348.e.1       αὐτῷ φλαῦρον γίγνεσθαι, μεταστῆναι δ' ἐκ τῆς χώρας, ἕως 
              ἂν ἄλλο τι Διονυσίῳ δόξῃ. ταῦτα," ἔφη, "συγχωρεῖς;" 
              λέγων πρός τόν Διονύσιον. "Συγχωρῶ· μηδ' ἂν πρός τῇ 
              σῇ," ἔφη, "φανῇ οἰκίᾳ, πείσεσθαι φλαῦρον μηδέν παρά 
348.e.5       τά νῦν εἰρημένα." τῇ δή μετά ταύτην τήν ἡμέραν δείλης 
              Εὐρύβιος καί Θεοδότης προσηλθέτην μοι σπουδῇ τεθορυβη-
              μένω θαυμαστῶς, καί Θεοδότης λέγει, "Πλάτων," ἔφη, 
              "παρῆσθα χθές οἷς περί Ἡρακλείδου Διονύσιος ὡμολόγει 
              πρός ἐμέ καί σέ;" "Πῶς δέ οὔκ;" ἔφην. "Νῦν τοίνυν," 
348.e.10      ἦ δ' ὅς, "περιθέουσιν πελτασταί λαβεῖν Ἡρακλείδην ζη-
              τοῦντες, ὁ δέ εἶναί πῃ ταύτῃ κινδυνεύει· ἀλλ' ἡμῖν," ἔφη, 
349.a.1       "συνακολούθησον πρός Διονύσιον ἁπάσῃ μηχανῇ." ᾠχόμεθα 
              οὖν καί εἰσήλθομεν παρ' αὐτόν, καί τώ μέν ἑστάτην σιγῇ 
              δακρύοντε, ἐγώ δέ εἶπον· "Οἵδε πεφόβηνται μή τι σύ παρά 
              τά χθές ὡμολογημένα ποιήσῃς περί Ἡρακλείδην νεώτερον· 
349.a.5       δοκεῖ γάρ μοι ταύτῃ πῃ γεγονέναι φανερός ἀποτετραμ-
              μένος." ὁ δέ ἀκούσας ἀνεφλέχθη τε καί παντοδαπά χρώ-
              ματα ἧκεν, οἷ' ἂν θυμούμενος ἀφείη· προσπεσών δ' αὐτῷ 
349.b.1       ὁ Θεοδότης, λαβόμενος τῆς χειρός ἐδάκρυσέν τε καί ἱκέτευεν 
              μηδέν τοιοῦτον ποιεῖν, ὑπολαβών δ' ἐγώ παραμυθούμενος, 
              "Θάρρει, Θεοδότα," ἔφην· "οὐ γάρ τολμήσει Διονύσιος 
              παρά τά χθές ὡμολογημένα ἄλλα ποτέ δρᾶν." καί ὃς ἐμ-   
349.b.5       βλέψας μοι καί μάλα τυραννικῶς, "Σοί," ἔφη, "ἐγώ οὔτε 
              τι σμικρόν οὔτε μέγα ὡμολόγησα." "Νή τούς θεούς," ἦν 
              δ' ἐγώ, "σύ γε, ταῦτα ἃ σοῦ νῦν οὗτος δεῖται μή ποιεῖν·" 
              καί εἰπών ταῦτα ἀποστρεφόμενος ᾠχόμην ἔξω. τό μετά 
349.c.1       ταῦτα ὁ μέν ἐκυνήγει τόν Ἡρακλείδην, Θεοδότης δέ ἀγγέλους 
              πέμπων Ἡρακλείδῃ φεύγειν διεκελεύετο. ὁ δέ ἐκπέμψας 
              Τεισίαν καί πελταστάς διώκειν ἐκέλευε· φθάνει δέ, ὡς 
              ἐλέγετο, Ἡρακλείδης εἰς τήν Καρχηδονίων ἐπικράτειαν ἐκ-
349.c.5       φυγών ἡμέρας σμικρῷ τινι μέρει. τό δή μετά τοῦτο ἡ 
              πάλαι ἐπιβουλή Διονυσίῳ τοῦ μή ἀποδοῦναι τά Δίωνος 
              χρήματα ἔδοξεν ἔχθρας λόγον ἔχειν ἂν πρός με πιθανόν, 
              καί πρῶτον μέν ἐκ τῆς ἀκροπόλεως ἐκπέμπει με, εὑρών 
349.d.1       πρόφασιν ὡς τάς γυναῖκας ἐν τῷ κήπῳ, ἐν ᾧ κατῴκουν ἐγώ, 
              δέοι θῦσαι θυσίαν τινά δεχήμερον· ἔξω δή με παρ' Ἀρχε-
              δήμῳ προσέταττεν τόν χρόνον τοῦτον μεῖναι. ὄντος δ' 
              ἐμοῦ ἐκεῖ, Θεοδότης μεταπεμψάμενός με πολλά περί τῶν 
349.d.5       τότε πραχθέντων ἠγανάκτει καί ἐμέμφετο Διονυσίῳ· ὁ δ' 
              ἀκούσας ὅτι παρά Θεοδότην εἴην εἰσεληλυθώς, πρόφασιν 
349.e.1       αὖ ταύτην ἄλλην τῆς πρός ἐμέ διαφορᾶς ποιούμενος, ἀδελφήν 
              τῆς πρόσθεν, πέμψας τινά ἠρώτα με εἰ συγγιγνοίμην ὄντως 
              μεταπεμψαμένου με Θεοδότου. κἀγώ, "Παντάπασιν," ἔφην· 
              ὁ δέ, "Ἐκέλευε τοίνυν," ἔφη, "σοί φράζειν ὅτι καλῶς οὐδαμῇ 
349.e.5       ποιεῖς Δίωνα καί τούς Δίωνος φίλους ἀεί περί πλείονος 
              αὐτοῦ ποιούμενος." ταῦτ' ἐρρήθη, καί οὐκέτι μετεπέμψατό 
              με εἰς τήν οἴκησιν πάλιν, ὡς ἤδη σαφῶς Θεοδότου μέν 
              ὄντος μου καί Ἡρακλείδου φίλου, αὐτοῦ δ' ἐχθροῦ, καί οὐκ 
              εὐνοεῖν ᾤετό με, ὅτι Δίωνι τά χρήματα ἔρρει παντελῶς. 
350.a.1       ᾤκουν δή τό μετά τοῦτο ἔξω τῆς ἀκροπόλεως ἐν τοῖς μισθο-
              φόροις· προσιόντες δέ μοι ἄλλοι τε καί οἱ τῶν ὑπηρεσιῶν 
              ὄντες Ἀθήνηθεν, ἐμοί πολῖται, ἀπήγγελλον ὅτι διαβεβλη-   
              μένος εἴην ἐν τοῖς πελτασταῖς καί μοί τινες ἀπειλοῖεν, εἴ 
350.a.5       που λήψονταί με, διαφθερεῖν. μηχανῶμαι δή τινα τοιάνδε 
              σωτηρίαν. πέμπω παρ' Ἀρχύτην καί τούς ἄλλους φίλους 
              εἰς Τάραντα, φράζων ἐν οἷς ὢν τυγχάνω· οἱ δέ πρόφασίν 
              τινα πρεσβείας πορισάμενοι παρά τῆς πόλεως πέμπουσιν 
350.b.1       τριακόντορόν τε καί Λαμίσκον αὑτῶν ἕνα, ὃς ἐλθών ἐδεῖτο 
              Διονυσίου περί ἐμοῦ, λέγων ὅτι βουλοίμην ἀπιέναι, καί 
              μηδαμῶς ἄλλως ποιεῖν. ὁ δέ συνωμολόγησεν καί ἀπέπεμψεν 
              ἐφόδια δούς, τῶν Δίωνος δέ χρημάτων οὔτ' ἐγώ ἔτι ἀπῄτουν 
350.b.5       οὔτε τις ἀπέδωκεν. 
                Ἐλθών δέ εἰς Πελοπόννησον εἰς Ὀλυμπίαν, Δίωνα 
              καταλαβών θεωροῦντα, ἤγγελλον τά γεγονότα· ὁ δέ τόν 
              Δία ἐπιμαρτυράμενος εὐθύς παρήγγελλεν ἐμοί καί τοῖς ἐμοῖς 
350.c.1       οἰκείοις καί φίλοις παρασκευάζεσθαι τιμωρεῖσθαι Διονύσιον, 
              ἡμᾶς μέν ξεναπατίας χάριν -- οὕτω γάρ ἔλεγέν τε καί ἐνόει --  
              αὐτόν δ' ἐκβολῆς ἀδίκου καί φυγῆς. ἀκούσας δ' ἐγώ τούς 
              μέν φίλους παρακαλεῖν αὐτόν ἐκέλευον, εἰ βούλοιντο· "Ἐμέ 
350.c.5       δ'" εἶπον ὅτι "σύ μετά τῶν ἄλλων βίᾳ τινά τρόπον σύς-
              σιτον καί συνέστιον καί κοινωνόν ἱερῶν Διονυσίῳ ἐποίησας, 
              ὃς ἴσως ἡγεῖτο διαβαλλόντων πολλῶν ἐπιβουλεύειν ἐμέ 
              μετά σοῦ ἑαυτῷ καί τῇ τυραννίδι, καί ὅμως οὐκ ἀπέκτεινεν, 
350.d.1       ᾐδέσθη δέ. οὔτ' οὖν ἡλικίαν ἔχω συμπολεμεῖν ἔτι σχεδόν 
              οὐδενί, κοινός τε ὑμῖν εἰμι, ἄν ποτέ τι πρός ἀλλήλους δεη-
              θέντες φιλίας ἀγαθόν τι ποιεῖν βουληθῆτε· κακά δέ ἕως ἂν 
              ἐπιθυμῆτε, ἄλλους παρακαλεῖτε." ταῦτα εἶπον μεμισηκώς 
350.d.5       τήν περί Σικελίαν πλάνην καί ἀτυχίαν· ἀπειθοῦντες δέ καί 
              οὐ πειθόμενοι ταῖς ὑπ' ἐμοῦ διαλλάξεσιν πάντων τῶν νῦν 
              γεγονότων κακῶν αὐτοί αἴτιοι ἐγένοντο αὑτοῖς, ὧν, εἰ Διονύ-
350.e.1       σιος ἀπέδωκεν τά χρήματα Δίωνι ἢ καί παντάπασι κατηλλάγη,    
              οὐκ ἄν ποτε ἐγένετο οὐδέν, ὅσα γε δή τἀνθρώπινα -- Δίωνα 
              γάρ ἐγώ καί τῷ βούλεσθαι καί τῷ δύνασθαι κατεῖχον ἂν 
              ῥᾳδίως -- νῦν δέ ὁρμήσαντες ἐπ' ἀλλήλους κακῶν πάντα ἐμ-
351.a.1       πεπλήκασιν. καίτοι τήν γε αὐτήν Δίων εἶχεν βούλησιν 
              ἥνπερ ἂν ἐγώ φαίην δεῖν ἐμέ καί ἄλλον, ὅστις μέτριος, 
              περί τε τῆς αὑτοῦ δυνάμεως καί φίλων καί περί πόλεως 
              τῆς αὑτοῦ διανοοῖτ' ἂν εὐεργετῶν ἐν δυνάμει καί τιμαῖσιν 
351.a.5       γενέσθαι τά μέγιστα ἐν ταῖς μεγίσταις. ἔστιν δέ οὐκ ἄν 
              τις πλούσιον ἑαυτόν ποιήσῃ καί ἑταίρους καί πόλιν, ἐπι-
              βουλεύσας καί συνωμότας συναγαγών, πένης ὢν καί ἑαυτοῦ 
              μή κρατῶν, ὑπό δειλίας τῆς πρός τάς ἡδονάς ἡττημένος, 
351.b.1       εἶτα τούς τάς οὐσίας κεκτημένους ἀποκτείνας, ἐχθρούς καλῶν 
              τούτους, διαφορῇ τά τούτων χρήματα καί τοῖς συνεργοῖς τε 
              καί ἑταίροις παρακελεύηται ὅπως μηδείς αὐτῷ ἐγκαλεῖ πένης 
              φάσκων εἶναι· ταὐτόν δέ καί τήν πόλιν ἂν οὕτω τις εὐερ-
351.b.5       γετῶν τιμᾶται ὑπ' αὐτῆς, τοῖς πολλοῖς τά τῶν ὀλίγων ὑπό 
              ψηφισμάτων διανέμων, ἢ μεγάλης προεστώς πόλεως καί 
              πολλῶν ἀρχούσης ἐλαττόνων, τῇ ἑαυτοῦ πόλει τά τῶν σμι-
351.c.1       κροτέρων χρήματα διανέμῃ μή κατά δίκην. οὕτω μέν γάρ 
              οὔτε Δίων οὔτε ἄλλος ποτέ οὐδείς ἐπί δύναμιν ἑκών εἶσιν 
              ἀλιτηριώδη ἑαυτῷ τε καί γένει εἰς τόν ἀεί χρόνον, ἐπί πολι-
              τείαν δέ καί νόμων κατασκευήν τῶν δικαιοτάτων τε καί 
351.c.5       ἀρίστων, οὔ τι δι' ὀλιγίστων θανάτων καί φόνων γιγνο-
              μένην· ἃ δή Δίων νῦν πράττων, προτιμήσας τό πάσχειν 
              ἀνόσια τοῦ δρᾶσαι πρότερον, διευλαβούμενος δέ μή παθεῖν, 
              ὅμως ἔπταισεν ἐπ' ἄκρον ἐλθών τοῦ περιγενέσθαι τῶν 
351.d.1       ἐχθρῶν, θαυμαστόν παθών οὐδέν. ὅσιος γάρ ἄνθρωπος 
              ἀνοσίων πέρι, σώφρων τε καί ἔμφρων, τό μέν ὅλον οὐκ ἄν    
              ποτε διαψευσθείη τῆς ψυχῆς τῶν τοιούτων πέρι, κυβερνήτου 
              δέ ἀγαθοῦ πάθος ἂν ἴσως οὐ θαυμαστόν εἰ πάθοι, ὃν χειμών 
351.d.5       μέν ἐσόμενος οὐκ ἂν πάνυ λάθοι, χειμώνων δέ ἐξαίσιον καί 
              ἀπροσδόκητον μέγεθος λάθοι τ' ἂν καί λαθόν κατακλύσειεν 
              βίᾳ. ταὐτόν δή καί Δίωνα ἔσφηλεν· κακοί μέν γάρ ὄντες αὐ-
              τόν σφόδρα οὐκ ἔλαθον οἱ σφήλαντες, ὅσον δέ ὕψος ἀμαθίας 
351.e.1       εἶχον καί τῆς ἄλλης μοχθηρίας τε καί λαιμαργίας, ἔλαθον, 
              ᾧ δή σφαλείς κεῖται, Σικελίαν πένθει περιβαλών μυρίῳ. 
352.a.1         Τά δή μετά τά νῦν ῥηθέντα ἃ συμβουλεύω, σχεδόν εἴρηταί 
              τέ μοι καί εἰρήσθω· ὧν δ' ἐπανέλαβον ἕνεκα τήν εἰς Σικε-
              λίαν ἄφιξιν τήν δευτέραν, ἀναγκαῖον εἶναι ἔδοξέ μοι ῥηθῆναι 
              δεῖν διά τήν ἀτοπίαν καί ἀλογίαν τῶν γενομένων. εἰ δ' ἄρα 
352.a.5       τινί νῦν ῥηθέντα εὐλογώτερα ἐφάνη καί προφάσεις πρός 
              τά γενόμενα ἱκανάς ἔχειν ἔδοξέν τῳ, μετρίως ἂν ἡμῖν καί 
              ἱκανῶς εἴη τά νῦν εἰρημένα. 
